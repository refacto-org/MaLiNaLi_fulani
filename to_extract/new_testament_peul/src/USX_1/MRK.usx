<?xml version="1.0" encoding="UTF-8"?>
<usx version="2.5">
  <book code="MRK" style="id">Bible in Fouta-Jalon Pular</book>
  <para style="ide">© Pioneer Bible Translators - Republic of Guinea, West Africa -- April 2009
  <para style="rem">For any non-Paratext use of this text, permission must be obtained from the copyright holder.
  <para style="mt">NO MARKUUSA YOTTINIRI LINJIILA ON NON
  <chapter="1" />
  Fii Waaju Annabi Yaayaa ngun
  <para style="r">(<ref loc="MAT 3:1-12">Mat. 3.1-12</ref>; <ref loc="LUK 3:1-18">Luk. 3.1-18</ref>; <ref loc="JHN 1:19-28">Yhn. 1.19-28</ref>)
  
    
<verse="1" />Ko fuɗɗoode Kibaaru Moƴƴo Iisaa Almasiihu, Ɓiɗɗo Alla on, nii. 
<verse="2" />Wano windori non ka deftere annabi Isaaya:
  «Awa, miɗo imminde nulaaɗo an on yeeso maa,
  <para style="q2">fii ko fertano-maa laawol maa ngol.»
  
    
<verse="3" />«Kaa hawa ko hawa ewnotooɗo ka wulaa, wi'a:
  <para style="q2">‹Moƴƴinee laawol Joomiraaɗo on,
  <para style="q2">fewnon juri makko ɗin!› »<note caller="a" >1.3 Mal. 3.1 e Isa. 40.3 </note>
  
    
<verse="4" />Yaayaa yaltiti no loota maande tuubuubuyee ka wulaa, e himo waajoo yimɓe ɓen yo ɓe aru, ɓe lootee maande tuubuubuyee fii yo junuubaaji maɓɓe ɗin yaafe. 
<verse="5" />Yimɓe diiwal Yahuuda ngal fow e hoɗuɓe Yerusalaam ɓen fow ari e makko. Ɓe qirritii junuubaaji maɓɓe ɗin, o looti ɓe maande tuubuubuyee ka maayo Yurdayniwol. 
<verse="6" />Tawi dolokke Yaayaa on ko leeɓi ngelooba, dattol keeci makko ɗin ko guri. Tawi ko kanu e njuuri buruure o ɲaamata. 
<verse="7" />Kanko Yaayaa o wi'i: «Ɓurɗo lan doole on no arude ɓaawo an mo mi hewtaa hay ugginagol, firta ɓoggi paɗe mun. 
<verse="8" />Min ko ndiyan mi woni on lootirde, kono kanko ko Ruuhu Seniiɗo on o lootirta on.»
  Fii Lootegol Iisaa e Ndarndegol Makko
  <para style="r">(<ref loc="MAT 3:13-17">Mat. 3.13-17</ref>; <ref loc="LUK 3:21-22">Luk. 3.21-22</ref>)
  
    
<verse="9" />Ko e on saa'i ɗon Iisaa iwi saare Naasirata e nder Jaliilu. Yaayaa looti mo Yurdayniwol. 
<verse="10" />E saa'i mo o ƴawaynoo ka ndiyan on, o yi'i kammu ngun no udditoo, Ruuhu Allaahu on no tippora e makko wa gabooru. 
<verse="11" />Onsay hawa nanii ka kammu, no wi'a: «Ko an woni Ɓiɗɗo an yiɗaaɗo on, miɗo weltor-maa.»
  
    
<verse="12" />Onsay kisan, Ruuhu Allaahu on nawri Iisaa ka wulaa. 
<verse="13" />O woni ka wulaa e nder balɗe cappanɗe nay, Ibuliisa no ndarndoo mo. Tawi ko kulle buruure ɗen o wondi, malaa'ikaaɓe ɓen no kurkanoo mo.
  Fii Ɓe Iisaa Adii Noddude ɓen
  <para style="r">(<ref loc="MAT 4:12-22">Mat. 4.12-22</ref>; <ref loc="LUK 4:14-15">Luk. 4.14-15</ref>)
  
    
<verse="14" />Ɓay wonii Yaayaa wattaama e joge, Iisaa yahi Jaliilu, tawi himo waajoo fii Kibaaru Moƴƴo Alla on, 
<verse="15" />himo wi'a: «Saa'i on hewtii, awa kadi laamu Alla ngun ɓadike! Tuubee, gomɗinon Kibaaru Moƴƴo on!»
  
    
<verse="16" />E nder ko o takkotoo Weendu Jaliilu ndun kon, o yi'i Sim'uunu e Andaraawu miɲɲiraawo mun on no bugoo jalaaji ka weendu, ko fii hari ko ɓe yungooɓe. 
<verse="17" />Iisaa wi'i ɓe: «Jokkee lan, mi wattay on yungooɓe yimɓe.» 
<verse="18" />Ɗon kisan ɓe acciti jalaaji ɗin, ɓe jokki mo.
  
    
<verse="19" />No ɓe yaarunoo seeɗa, Iisaa yi'i Yaaquuba ɓiɗɗo Zabadii on, e Yuuhanna miɲan makko kanko Yaaquuba, tawi ɓen kadi no e nder laana, hiɓe moƴƴintina jalaaji maɓɓe. 
<verse="20" />Kanko Iisaa o noddi ɓe kisan, ɓe acci ɗon ben maɓɓe Zabadii ka nder laana, wondude e ƴettanooɓe golle ɓen, ɓe jokki mo.
  Fii no Iisaa Raɗori Jinnawii e nder Neɗɗo
  <para style="r">(<ref loc="LUK 4:31-37">Luk. 4.31-37</ref>)
  
    
<verse="21" />Ɓe yahi Kafernahuum. E ɲalaande fowteteende nden, ɗun ko aseweere nden, Iisaa naati ka juulirde, woni e jannugol. 
<verse="22" />Ko o jannaynoo kon ŋalɗini jamaa on, ko fii himo janniraynoo bawgal, hara wonaa wano jannooɓe fii Sariya on ɓen janniraynoo non. 
<verse="23" />Hawrondiri neɗɗo no ka juulirde maɓɓe ɗon mo jinnawii bonngii nangi, on sonki, wi'i: 
<verse="24" />«Hey ko honɗun faalanaɗaa men, an Iisaa oo jeyaaɗo Naasirata? Hara ko mulugol men aranɗaa? Min miɗo andi ko hombo wonu-maa, ko a Seniiɗo mo Alla!»
  
    
<verse="25" />Onsay Iisaa yamiri ngii, wi'i: «Fanku, yaltaa e oo neɗɗo!» 
<verse="26" />Onsay ngin jinnawii yeƴi on neɗɗo, ngii yalti e makko, hingii haaca ko tiiɗi.
  
    
<verse="27" />Fow ŋalɗi, landondiri, ɓe wi'i: «Ko honɗun woni ɗu'un? Ko jannde heyre ardunde bawgal. Himo yamira hay jinnaaji bonɗi ɗin, ɗi ɗoftoo mo!» 
<verse="28" />Onsay kisan, kibaaru fii makko lolli e nder diiwal Jaliilu ngal fow.
  Fii no Iisaa Ɲawndiri Nawnuɓe buy
  <para style="r">(<ref loc="MAT 8:14-17">Mat. 8.14-17</ref>; <ref loc="LUK 4:38-41">Luk. 4.38-41</ref>)
  
    
<verse="29" />Ɓay ɓe yaltii ka juulirde ɗon, kamɓe e Yaaquuba e Yuuhanna, ɓe yahi ka galle Sim'uunu e Andaraawu. 
<verse="30" />Tawi esiraawo Sim'uunu suddiiɗo on no waalii nawnaare nguli-ɓandu. Tun, ɓe wowlani Iisaa fii makko. 
<verse="31" />Iisaa ɓadii mo, nangi jungo ngon, immini mo. Nguli-ɓandu kin yalti e makko, kanko debbo on o woni e kurkanagol ɓe.
  
    
<verse="32" />Ɓay niɓɓii, wonii naange ngen mutii, ɓe addani mo ɲawɓe ɓen fow e ɓe jinna nangi ɓen fow. 
<verse="33" />Tawi saare nden fow no mottondiri ka yeeso dambugal. 
<verse="34" />O sellini ɲawɓe buy, tampirnooɓe ɲabbeeli nooneeji nooneeji. O raɗii kadi jinnaaji buy, o salii ɗi wowla, ɓay hari hiɗi andi mo.
  Fii no Iisaa Waajori e nder Jaliilu
  <para style="r">(<ref loc="LUK 4:42-44">Luk. 4.42-44</ref>)
  
    
<verse="35" />Bimbi nden ɲande subaka, tawi hentaaki taho, o immii, o yalti, o yaari e nokkuure wulɗinnde, o woni e toragol Alla. 
<verse="36" />Onsay Sim'uunu e ɓe o wondunoo ɓen woni e ɗaɓɓitugol mo. 
<verse="37" />Ɓay wonii ɓe yi'ii mo, ɓe wi'i mo: «Fow no ɗaɓɓitude on.»
  
    
<verse="38" />Iisaa jaabii ɓe, o wi'i: «Yahen ka koɗooli kawtirɗi e ɗoo, fii yo mi waajo ton kadi, ko fii ko ɗun addimmi.» 
<verse="39" />Onsay o yahi e nder Jaliilu fow, himo waajoo e nder juulirɗe ɗen, raɗoo jinna.
  Fii no Iisaa Ɲawndiri mo Ɗamajan
  <para style="r">(<ref loc="MAT 8:1-4">Mat. 8.1-4</ref>; <ref loc="LUK 5:12-16">Luk. 5.12-16</ref>)
  
    
<verse="40" />Onsay mo ɗamajan ari e makko, jiccii, jeeji mo, wi'i: «Si hiɗon yiɗi, hiɗon waawi lan sellinde, mi laaɓa.»
  
    
<verse="41" />Iisaa yurmaa mo, fonti jungo mun ngon, meemi mo, wi'i: «Miɗo yiɗi, laato selluɗo laaɓaa.» 
<verse="42" />Ɗon kisan, ɗamajan ɗan iwi e makko, o selli, o laaɓi.
  
    
<verse="43" />Iisaa immintini mo kisan e hoore yamiroore sattunde, 
<verse="44" />o wi'i mo: «Reeno wota a wowlan ɗun hay gooto, kono yahu hollitoyoɗaa yottinoowo sadaka on, ittaa sadaka fii ko laɓɓinaɗaa kon wano Muusaa yamiri non, fii yo ɗun wonan ɓe seedee.» 
<verse="45" />Ɓay wonii on neɗɗo yahii, o woni e wowlugol towna ko waɗi kon, e lollingol haa tawi Iisaa waawataa naatude han kadi e saare e kene, kono ko ka ɓaawo ka wulɗini o wonaynoo. Tawi no iwree e cenɗe ɗen fow, aree e makko.
  <chapter="2" />
  Fii no Iisaa Imminiri Maaya-Ɓanduujo
  <para style="r">(<ref loc="MAT 9:1-8">Mat. 9.1-8</ref>; <ref loc="LUK 5:17-26">Luk. 5.17-26</ref>)
  
    
<verse="1" />Balɗe seeɗa ɓawto ɗun, Iisaa arti Kafernahuum, yimɓe ɓen andi wonde himo ka suudu. 
<verse="2" />Yimɓe ɗuuɗuɓe mooɓii ɗon, tawi hay ka dambugal alaa ka rewee, Iisaa no yewta ɓe daaluyee on. 
<verse="3" />Yimɓe nayo rondii maaya-ɓanduujo, addani mo. 
<verse="4" />Nde tawnoo ɓe waawataa mo hewtinde Iisaa sabu ɗuuɗugol jamaa on, ɓe tufi warɲakere nden fewndo ka Iisaa woni ɗon, ɓe tippindini on maaya-ɓanduujo e ɓoggi dimborɗi ɗin. 
<verse="5" />Ɓay Iisaa yi'ii gomɗinal maɓɓe ngal, o wi'i maaya-ɓanduujo on: «Boobo an, junuubaaji maa ɗin yaafaama.»
  
    
<verse="6" />Tawi woɓɓe e jannooɓe fii Sariya on no ɗon, hiɓe miijoo ka ɓerɗe maɓɓe: 
<verse="7" />«Ko fii honɗun oo kan wowliranta nii? Ɗun ko hoynugol Alla! Ko hombo waawi yaafaade junuubi, ko wonaa Alla?»
  
    
<verse="8" />Iisaa andiri kisan ruuhu mun on miijooji maɓɓe ɗin. O wi'i ɓe: «Ko honɗun miijantoɗon ɗun ka ɓerɗe mon? 
<verse="9" />Enee, hakkunde wi'ugol maaya-ɓanduujo ‹junuubaaji maa ɗin yaafaama› e ‹immo ƴettaa ɓoggi-dimborɗi maa ɗin, yahaa›, ko honɗun e ɗii ɗoo ɓuri weeɓude? 
<verse="10" />Fii no andiron wonde Ɓii-Aaden on no mari bawgal ka aduna ɗoo fii yaafagol junuubaaji», 
<verse="11" />o wi'i jukkuɗo on: «Mi yamirii ma, immo ƴettaa ɓoggi-dimborɗi maa ɗin, hootaa ka maa.»
  
    
<verse="12" />On immii ɗon kisan yeeso maɓɓe, o ƴetti ɓoggi dimborɗi makko ɗin, o yalti. Sabu ɗun waɗi ɓe fow ɓe haawii, tawi hiɓe mawnina Alla, wi'a: «Hari haa hande men yi'aali sifa ɗun!»
  Fii no Lewi Jokkiri Iisaa
  <para style="r">(<ref loc="MAT 9:9-13">Mat. 9.9-13</ref>; <ref loc="LUK 5:27-32">Luk. 5.27-32</ref>)
  
    
<verse="13" />Iisaa yiltori kadi ka daande weendu. Jamaa on fow ari e makko, o woni e jannugol ɓe. 
<verse="14" />Wa ko Iisaa feƴƴata, o yi'i Lewi mo Alfaa no jooɗii ka ƴantirde sagalle. O wi'i mo: «Aru jokkaa mi!» Kanko Lewi o immii, o jokki mo.
  
    
<verse="15" />Ɓawto ɗun, Iisaa jooɗii fii ɲaamugol ka suudu Lewi, tawi ƴantooɓe sagalle ɗuuɗuɓe e junuubankeeɓe ɗuuɗuɓe no jooɗodi e makko, wondude e taalibaaɓe makko ɓen, ko fii hari jokkunooɓe mo ɓen no ɗuuɗi. 
<verse="16" />Ɓay jannooɓe fii Sariya on, ɓe fedde Fariisiyaaɓe ɓen, yi'ii himo ɲaamida e ƴantooɓe sagalle ɓen e junuubanke'en, ɓe wi'i taalibaaɓe makko ɓen: «E ko fii honɗun oo ɲaamidanta e ƴantooɓe sagalle ɓen e junuubanke'en?»
  
    
<verse="17" />Ɓay wonii Iisaa nanii ɗun, o wi'i ɓe: «Hinaa selluɓe ɓen hatonjini e ɲawndoowo, kono ko ɲawɓe ɓen. Awa min, wonaa noddugol feewuɓe ɓen mi arani, kono ko junuubankeeɓe ɓen.»
  Landal fii Hoorugol
  <para style="r">(<ref loc="MAT 9:14-17">Mat. 9.14-17</ref>; <ref loc="LUK 5:33-39">Luk. 5.33-39</ref>)
  
    
<verse="18" />Tawi taalibaaɓe Yaayaa ɓen e Fariisiyaaɓe ɓen kaɲun no hoori. Ɓe ari, ɓe wi'i Iisaa: «Ko fii honɗun taalibaaɓe Yaayaa ɓen e ɓe Fariisiyaaɓe ɓen kaɲun hooranta, hara taalibaaɓe maa ɓen kan alaa hoorude?»
  
    
<verse="19" />Iisaa jaabii ɓe, wi'i: «Taw si njaatigiiɓe jom jomba no waawi hoorude nde hiɓe wondi e jom jomba? Ɓe gasataa hoorude yeru jom jomba no wondi e maɓɓe. 
<verse="20" />Aray e saa'i nde jom jomba pottinaa e hakkunde maɓɓe. Onsay e ɗen balɗe ɗon ɓe hooray.
  
    
<verse="21" />«Hay gooto ƴettataa ceelol bagi keso walkira dolokke kiɗɗo. Ɗun haray kesun ɗun naɓoray fow, wuddere nden ɓurta yaajude. 
<verse="22" />Hay gooto kadi loowataa njaram kesan e nder bootooji guri kiɗɗi. Si hinaa ɗun, ɗan njaram kesan wonay sabu ko feeri ɗin guri. Onsay njaram ɗan woo, bootooji guri ɗin woo, bona. Kono njaram kesan ko e nder bootooji guri kesi loowetee.»
  Landal fii Ɲalaande Fowteteende nden
  <para style="r">(<ref loc="MAT 12:1-18">Mat. 12.1-18</ref>; <ref loc="LUK 6:1-5">Luk. 6.1-5</ref>)
  
    
<verse="23" />E aseweere goo, ɗun ko ɲalaande fowteteende nden, hari Iisaa no rewude e gese ngawri. E nder yaadu maɓɓe ndun, tawi taalibaaɓe makko ɓen no woocora cawti ɗen gese. 
<verse="24" />Fariisiyaaɓe ɓen wi'i mo: «Ko honɗun ɓee waɗanta ko dagaaki e ɲalaande fowteteende nden?»
  
    
<verse="25" />Kono Iisaa jaabii ɓe, wi'i: «Hara on jangaali haa hande ko Daawuuda waɗunoo kon fewndo o weelaa, o faalaa ko o ɲaama, kanko e yimɓe wondunooɓe e makko ɓen? 
<verse="26" />O naati ka nder suudu Alla fewndo oo yottinoowo mawɗo sadaka wi'eteeɗo Abiiyaataraa, o ɲaami bireediije weeɓitaaɗe fii sadaka ɗen, ɗe tawata ko yottinooɓe sadaka ɓen tun daganinoo ɲaamugol, o okkori kadi wonduɓe e makko ɓen.»
  
    
<verse="27" />O wi'i ɓe kadi: «Aseweere nden ko fii yimɓe ɓen taganaa, yimɓe ɓen taganaaka fii aseweere nden. 
<verse="28" />Ko ɗun si ko Ɓii-Aaden on woni jom hay ɲalaande fowteteende nden.»
  <chapter="3" />
  Fii no Iisaa Selliniri Maaya-Jungoojo
  <para style="r">(<ref loc="MAT 12:9-14">Mat. 12.9-14</ref>; <ref loc="LUK 6:6-11">Luk. 6.6-11</ref>)
  
    
<verse="1" />Iisaa naatiti kadi ka juulirde. Tawi maaya-jungoojo no nder ton. 
<verse="2" />Nde tawnoo Fariisiyaaɓe ɓen no faalaa tooɲude Iisaa, ɓe ayni mo, hiɓe ndaara si o ɲawnday mo e ɲalaande fowteteende nden. 
<verse="3" />Iisaa wi'i on maaya-jungoojo: «Immo daroɗaa ka hakkunde ɗoo.»
  
    
<verse="4" />Ontuma Iisaa landii ɓen: «E hara no dagii ka goɗɗo waɗa ko moƴƴi maa ko boni, danda wonkii maa wona sabu makki e aseweere?» Kono ɓe deƴƴi.
  
    
<verse="5" />Onsay Iisaa ndaari ɓe e hoore himo tikki, aani fii sattere ɓerɗe maɓɓe ɗen. O wi'i on neɗɗo: «Fontu jungo maa ngon.» On fonti ngo, jungo makko ngon selli. 
<verse="6" />Onsay Fariisiyaaɓe ɓen yalti, ɓe woni e fewjodugol e yimɓe Heroodu lanɗo on fii no ɓe warira Iisaa.
  Fii no Jamaa on Iwri hen fow, Ari e Iisaa
  
    
<verse="7" />Ɓawto ɗun, Iisaa e taalibaaɓe mun ɓen yaari ka weendu. Jamaa moolanaaɗo iwruɗo ka diiwal Jaliilu e ka diiwal Yahuuda 
<verse="8" />e Yerusalaam e Iduuma e leyɗe wonirɗe gaɗa Yurdayniwol ɗen e ɗii baŋŋeeji Tiiri e Siduuna jokki mo. On jamaa, nanunooɗo ko o wonnoo waɗude kon fow ari e makko. 
<verse="9" />Onsay Iisaa yamiri taalibaaɓe mun ɓen yo ɓe ɗaɓɓan mo laakun fii wota jamaa on ɓiƴu mo. 
<verse="10" />Nde tawnoo himo sellinde yimɓe ɗuuɗuɓe, tampirnooɓe ɲabbeeli ɓen fow wubbi e makko fii meemugol mo. 
<verse="11" />Kono ɓe jinna nangi ɓen, si yi'ii Iisaa, jiccotono yeeso makko, ewnoo, wi'a: «Ko a Ɓiɗɗo Alla!» 
<verse="12" />Kono kanko Iisaa o yamirayno ɗin jinnaaji, o tentina wota ɗi feɲɲin fii makko.
  Fii no Iisaa Suɓori Sahaabaaɓe mun ɓen
  <para style="r">(<ref loc="MAT 10:1-4">Mat. 10.1-4</ref>; <ref loc="LUK 6:12-16">Luk. 6.12-16</ref>)
  
    
<verse="13" />Ɓawto ɗun, Iisaa ƴawi e fello, o noddi ɓe o faalaa ɓen, ɓen ari e makko. 
<verse="14" />O suɓii sappoo e ɗiɗo, o toɗɗii ɓe sahaabaaɓe, ko o wonda e mun, ko o immina waajoyoo, 
<verse="15" />wondude e bawgal fii raɗagol jinnaaji ɗin. 
<verse="16" />Ɓen sappoo e ɗiɗo, ɓe o toɗɗii, ko Sim'uunu, on mo o jammi Petruusu, 
<verse="17" />e Yaaquuba mo Zabadii, e Yuuhanna neene-gooto on on (ɓen ɓe Iisaa jammi Bowanesiisa, ko woni firo ɗun ko «ɓiɓɓe-farɲitere»), 
<verse="18" />e Andaraawu e Filiipu e Bartolomaawu e Matta e Tooma e Yaaquuba mo Alfaa e Taddaawu e Sim'uunu tawdaaɗo e fedde Zelotiiɓe ɓen, 
<verse="19" />e Yudaasi Iskariiyu, janfoytooɗo mo on.
  Fii no Iisaa Jaabori Tooɲe ɗe O Tooɲaa
  <para style="r">(<ref loc="MAT 12:22-32">Mat. 12.22-32</ref>; <ref loc="LUK 11:14-23">Luk. 11.14-23</ref>)
  
    
<verse="20" />Ɓawto ɗun, kanko Iisaa o arti ka suudu. Yimɓe ɓen mooɓii kadi haa ka tawata kanko e taalibaaɓe makko ɓen ɓe waawataa hay ɲaamude. 
<verse="21" />Ɓay siɓɓe Iisaa ɓen nanii ɗun, ɓe ari nangugol mo, ko fii hari hiɓe wi'a: «O wilike!»
  
    
<verse="22" />Nde tawnoo jannooɓe fii Sariya on, iwruɓe Yerusalaam ɓen, no wi'a: «Balzabuula no e makko, ko tippude e lanɗo jinnaaji ɗin o woni raɗorde jinnaaji ɗin.»
  
    
<verse="23" />Onsay Iisaa noddi ɓe, yewtiri ɓe misal, o wi'i: «Ko honno Ibuliisa waawirta raɗorde Ibuliisa? 
<verse="24" />Si tawii laamateeri liddondirii kayri tigi, haray ndin laamateeri waawataa tabitude. 
<verse="25" />Awa kadi si suudu liddondirii, ndun suudu waawataa tabitude. 
<verse="26" />Si tawii non Ibuliisa dartike hoore mun tigi, o liddike hoore makko, haray o waawataa tabitude, haray fii makko lannii. 
<verse="27" />Ko fii hay gooto waawataa naatude e nder galle neɗɗo dolnuɗo, o mooɓa keyeeji on ɗin, ado o haɓɓude on neɗɗo dolnuɗo. Ko onsay doo o waawata mooɓude ko woni ka suudu on kon. 
<verse="28" />Ka haqiiqa mi andinii on, yimɓe ɓen yaafante junuubaaji ɗin fow e hoyreeji ɗi ɓe hoynata ɗin, 
<verse="29" />kono kala hoynuɗo Ruuhu Seniiɗo on heɓataa yaafuyee few, haray himo fawtii junuubu haa poomaa.» 
<verse="30" />Ko Iisaa wi'iri ɓe ɗun, ko ɓay hiɓe wi'ude: «Jinna no e makko.»
  Fii Ɓeynguure Iisaa nden
  <para style="r">(<ref loc="MAT 12:46-50">Mat. 12.46-50</ref>; <ref loc="LUK 8:19-21">Luk. 8.19-21</ref>)
  
    
<verse="31" />Onsay yumma Iisaa e yumma-gootooɓe makko ɓen ari, darii ka yaasi. Ɓe immini goɗɗo ko noddana ɓe mo. 
<verse="32" />Tawi jamaa on no jooɗii, hundi mo, ɓe wi'i mo: «Yumma mon e yumma-gootooɓe mon ɓen no darii ka yaasi, hiɓe ɗaɓɓitude on.»
  
    
<verse="33" />Iisaa jaabii ɓe, o wi'i: «Ko hombo woni yumma an e yumma-gootooɓe an ɓen?» 
<verse="34" />Onsay o laƴƴi gite e hoore jooɗiiɓe hundi mo ɓen, o wi'i: «E hino yumma an e yumma-gootooɓe an ɓen. 
<verse="35" />Ko fii kala waɗuɗo faale Alla on, haray ko on woni yumma-gooto an on e bandiraawo an on e yumma an.»
  <chapter="4" />
  Misal Ƴettaangal e Remoowo
  <para style="r">(<ref loc="MAT 13:1-23">Mat. 13.1-23</ref>; <ref loc="LUK 8:4-15">Luk. 8.4-15</ref>)
  
    
<verse="1" />Iisaa woni kadi e waajagol ka daande weendu. Hakkee ko jamaa mooɓinooɗo takko makko on ɗuuɗi, o bakii e laakun ka nder weendu, o jooɗii, jamaa on fow woni ka daande weendu. 
<verse="2" />O janniri ɓe piiji buy mise. E nder ko o waajotoo kon, o wi'i: 
<verse="3" />«Heɗee, ko remoowo yaltunoo sankugol. 
<verse="4" />E nder ko o sankata kon, gabbe goo yani ka ɗatal, colli ɗin ari moɗi ɗe. 
<verse="5" />Goɗɗe ɗen yani e hoore kaaƴe, ka leydi ɗuuɗaa, ɗe fuɗi heɲa sabu ɗewlugol leydi ndin. 
<verse="6" />Ɓay naange ngen yaltii, ɗe sumi ɗe yoori sabu angal ka ɗaɗi ɗin siŋoo. 
<verse="7" />Goɗɗe goo kadi yani ka sooƴoore, ɗe fuɗidi e mayre, sooƴoore nden moɗi ɗe, laatii ɗe rimaali few. 
<verse="8" />Goɗɗe goo yani ka leydi moƴƴiri. Ɗe fuɗi, ɗe mawni, ɗe sawti, cawti goo gabbe cappanɗe tati, cawti goo cappanɗe jeegoo, cawti goo teemedere.»
  
    
<verse="9" />E hoore ɗun, o wi'i: «Mo no mari noppi nanirɗi yo nanu!»
  
    
<verse="10" />Ɓay luttii mo kanko tun, ɗowtunooɓe mo ɓen e sahaabaaɓe sappoo e ɗiɗooɓe ɓen woni e landagol mo firo ɗee mise. 
<verse="11" />O wi'i ɓe: «Onon on yeɗaama gundoo laamu Alla ngun, kono ɓee ka yaasi, ɓe wowlirante fow mise, 
<verse="12" />fii yo ɓe ndaaru, hara ɓe yi'ataa, yo ɓe nanu, hara ɓe faamataa, fii wota ɓe tuubu, junuubaaji maɓɓe ɗin yaafee.»<note caller="b" >4.12 Isa. 6.9-10 </note>
  
    
<verse="13" />O wi'i ɓe kadi: «On faamaali ngal misal ɗoo? Ko honno non faamiroyton ɗeya mise fow? 
<verse="14" />Remoowo on sanki awdi ndin, ɗun ko daalol ngol. 
<verse="15" />Woɓɓe no wa'i wa nde awdi sankaa ka ɗatal ka daalol ngol sankaa ɗon. Ɓe nana ngol tun, Ibuliisa ara, itta daalol sankaangol e maɓɓe ngol. 
<verse="16" />Woɓɓe goo kadi no wa'i wa nde awdi sankaa ka kaaƴe. Nde ɓe nani daalol ngol, ɓe jaɓa ngol heɲa e nder weltaare. 
<verse="17" />Kono ɓe alaa ɗaɗi, ko fii hinaa ɓe tabituɓe. Nde satteendeeji maa cukkeede aroyi sabu jokkugol maɓɓe daalol ngol, ɓe tertoto kisan. 
<verse="18" />Woɓɓe goo kadi no wa'i wa nde awdi sankaa ka sooƴoore. Ko ɓen woni nanooɓe daalol ngol, 
<verse="19" />kono ngol ronka rimude e maɓɓe, ko fii haray ngol moɗiraama anndeeji aduna e ɗayniro jawle e faaleeji ngurndan goo. 
<verse="20" />Ɓeya ɓen non no wa'i wa nde awdi sankaa ka leydi moƴƴiri. Ko ɓen woni nanooɓe daalol ngol, jaɓa, ngol rima e maɓɓe, woɓɓe goo laabi cappanɗe tati, woɓɓe goo laabi cappanɗe jeegoo, ɓeya ɓen laabi teemedere.»
  Misal Ƴettaangal e Lampu
  <para style="r">(<ref loc="LUK 8:16-18">Luk. 8.16-18</ref>)
  
    
<verse="21" />O wi'i ɓe kadi: «Taw si hara lampu ko ka wirnii waɗetee maa ko e ley danki? E hara hinaa ka kene? 
<verse="22" />Ko fii alaa ko suuɗii ko feeɲataa, awa kadi kala gundoo ko sakkitorta ko feeɲugol. 
<verse="23" />Mo no mari noppi nanirɗi yo nanu!»
  
    
<verse="24" />O wi'i ɓe kadi: «Wattanee yiila e ko heɗotoɗon kon. Ko fii ko sariyaare nde etirɗon nden etiranteɗon, ɓeyditaneɗon kadi. 
<verse="25" />Ko fii ko marɗo ɓeydantee, kono mo maraa on jaɓitante hay yeru ko o mari kon.»
  Fii no Laamateeri Alla ndin Eɓɓindiriraa e Awdi
  
    
<verse="26" />O wi'i ɓe kadi: «Laamu Alla ngun no wa'i wa nde neɗɗo ƴetti awdi, sanki ka leydi. 
<verse="27" />Woni o ɗaanii woo, o ɗaanaaki woo, jemma e ɲalorma awdi ndin fuɗay, njanɗa, hara ko no o andiraa. 
<verse="28" />Leydi ndin fuɗinanay hoore mun, ndi adora puɗol ngol, hikka cawtol ngol, si gabbe ɗen kadi moƴƴinoo moƴƴa ka cawtol. 
<verse="29" />No gabbe ɗen ɓendiri, wortowal ngal no ƴetteede, ko fii haray baagol ngol fewndike.»
  Fii no Laamateeri Alla ndin Eɓɓindiriraa e Bene
  <para style="r">(<ref loc="MAT 13:31-32">Mat. 13.31-32</ref>; <ref loc="LUK 13:18-19">Luk. 13.18-19</ref>)
  
    
<verse="30" />O wi'i kadi: «Ko honɗun eɓɓindirten e laamu Alla ngun, maa ko misal hongal hollirten ɗun? 
<verse="31" />Hingu wa'i wa abbere bene, kon ko ɓuri fanɗude e ko aawetee kon fow ka leydi. 
<verse="32" />Kono si wonii nde aawaama, nde hawtoo, nde njanɗa, nde ɓura ko aawetee e naakoo kon fow, nde waɗa calɗi njani haa ka tawata colli ɗin ka weeyo waaway hoɗude ka ley ɗowdi makki.»
  
    
<verse="33" />Ko mise buy wa'itaynooɗe nii o yewtiraynoo ɓe daaluyee on, noone no ɓe waawiraynoo faamirde. 
<verse="34" />O yewtirtaano ɓe si wonaa mise, kono si wonii ka weddii o sifantono fow taalibaaɓe makko ɓen.
  Fii no Iisaa Deeƴiniri Waabiliire nden
  <para style="r">(<ref loc="MAT 8:23-27">Mat. 8.23-27</ref>; <ref loc="LUK 8:22-25">Luk. 8.22-25</ref>)
  
    
<verse="35" />Nden ɲande kiikiiɗe Iisaa wi'i ɓe: «Lumbiten gaɗa.» 
<verse="36" />Ɓe acciti jamaa on, ɓe naɓori Iisaa ka weendu e nder laakun kun o wonnoo e mun kun, laaɗe goo ɗowti ɓe. 
<verse="37" />Tun waabiliire tiiɗunde wondunde e hendu woni e wifugol, tawi morlooɗe ndiyan ɗen no piyoo e laakun kun, kun heewa ndiyan. 
<verse="38" />Tawi kanko Iisaa himo awlii ngawlu, ɗaanii ɓaawo. Ɓe findini mo, ɓe wi'i: «Karamoko'en, e on kippataa fii ko men woni mulude kon?»
  
    
<verse="39" />O immii, o toŋani hendu ndun, o wi'i ndiyan ɗan: «Deeƴu, fankaa!» Hendu ndun deƴƴi, deeƴaango tiiɗungo waɗi. 
<verse="40" />E hoore ɗun o wi'i ɓe: «Ko fii honɗun hulanɗon? E hara on alaa gomɗinal haa jooni?»
  
    
<verse="41" />Ɓe huli kulol tiiɗungol, ɓe wi'indiri: «Ko hombo woni oo? Ko fii hay keneeli ɗin e baharu on ɗoftoto mo!»
  <chapter="5" />
  Fii no Jinnanooɓe Ɗiɗo Selliniraa
  <para style="r">(<ref loc="MAT 8:28-34">Mat. 8.28-34</ref>; <ref loc="LUK 8:26-39">Luk. 8.26-39</ref>)
  
    
<verse="1" />Ɓe hewtoyi gaɗa weendu ndun, ɗun ko e ndii leydi ɓee Gadariyankooɓe. 
<verse="2" />Nde Iisaa tippornoo ka laana, aaden mo jinna woni e mun iwri ka genaale, ari yeeso makko. 
<verse="3" />Tawi ka on mari hoɗo ko ka genaale. Hari hay gooto waawataa mo haɓɓude hande kadi, hay si tawii non ko jolokooje. 
<verse="4" />Ko fii hari soono woo o dumbete, o jolkee, o taƴa jolokooje ɗen, o hela dumbirɗe ɗen. Tawi hay gooto waawataa mo ɗahude. 
<verse="5" />Tawi jemma e ɲalorma ko ka genaale e ka pelle o tabiti, e himo sonka, barmintinora kaaƴe.
  
    
<verse="6" />No o haccornoo Iisaa ka woɗɗi, o dogi, o ari, o jiccii yeeso makko, 
<verse="7" />o ewnii ko tiiɗi, o wi'i: «Ko honɗun faalanaɗaa lan, an oo Ɓiɗɗo Alla Jom Ɓural? Mi torike ma fii Alla, wota a lettan!» 
<verse="8" />Ko fii hari Iisaa no wi'ude ngii: «Yaltu e oo neɗɗo, yo jinnawii!»
  
    
<verse="9" />Onsay Iisaa landii mo: «Ko honno inneteɗaa?»
  On jaabii: «Ko ‹Konu›, ko fii meɗen ɗuuɗi!» 
<verse="10" />Awa kadi hiɗi jeejaynoo mo fota fii wota o yaltin ɗi leydi ndin.
  
    
<verse="11" />Tawi wuro kose moolanaango no ooraynoo ka binde falo ɗon. 
<verse="12" />Onsay jinnaaji ɗin jeeji Iisaa, hiɗi wi'a: «Nawru men e ɗii koseeji fii no men naatira e nder majji!» 
<verse="13" />O newnani ɗi ɗun. Jinnaaji ɗin yalti e on neɗɗo, ɗi naati e nder ɗin koseeji. Onsay koseeji ɗin giddi ka falo, ɗi unoyii ka weendu, ɗi yoolii, tawi ko wa ɗi guluuji ɗiɗi.
  
    
<verse="14" />Onsay ornaynooɓe ɗi ɓen dogi, ɓe fillitoyii ɗun ka saare e ka fulawaaji, yimɓe ɓen ari yi'ugol kon ko waɗi. 
<verse="15" />Ɓay ɓe arii e Iisaa, ɓe yi'ii on mo konu jinna wonnoo e mun no jooɗii ɓornii, wondi e hakkille timmuɗe, ɓe huli. 
<verse="16" />Yi'unooɓe ko waɗi kon fillitanii ɓe ko waɗi e hoore jinnanooɗo on kon e ko waɗi e koseeji ɗin kon. 
<verse="17" />Onsay ɓe woni e jeejugol Iisaa fii yo o yaltu ka leydi maɓɓe.
  
    
<verse="18" />Wa ko kanko Iisaa o ƴawata ka laana, jinnanooɗo on torii mo yo o accu ɓe wonda. 
<verse="19" />Laatii Iisaa newnanaali mo, kono o wi'i mo: «Yahu ka mon, ɗun ko ka siɓɓe maa ɓen, fillitanoɗaa ɓe ko Joomiraaɗo on waɗan-maa kon fow e ko honno o yurmira-maa.» 
<verse="20" />Onsay o yahi, o woni e fillitagol e nder Dekapooli ko Iisaa waɗani mo kon fow. Heɗiiɓe mo ɓen fow ŋalɗi.
  Fii no Iisaa Wurnitiri Jiwo, O Sellini Debbo
  <para style="r">(<ref loc="MAT 9:18-26">Mat. 9.18-26</ref>; <ref loc="LUK 8:40-56">Luk. 8.40-56</ref>)
  
    
<verse="21" />Ɓay Iisaa ƴettii laana kan, lumbitoyii gaɗa, jamaa moolanaaɗo ari, mooɓii takko makko kadi ka daande weendu. 
<verse="22" />Tun goɗɗo e hooreeɓe juulirde nden wi'eteeɗo Yaayirusu, ari. Ɓay o yi'ii mo, o yani e ley koyɗe makko. 
<verse="23" />O torii mo, o jeeji e hoore himo wi'a: «Ɓiɗɗo an jiwo on no e daande mayde. Seenee fawon sookeeje mon ɗen e makko fii no o daɗira, o wuura.» 
<verse="24" />Onsay Iisaa yaadi e makko.
  Jamaa ɗuuɗuɗo jokki mo, ɓittiri mo cenɗe ɗen fow. 
<verse="25" />Tawi kadi debbo no ɗon, heɓii duuɓi sappoo e ɗiɗi himo soncaade. 
<verse="26" />Tawi o tampii fota e juuɗe ɲawndooɓe ɗuuɗuɓe, awa kadi o ittii ko o jogii fow, ɗun nafaali huunde, kono ɲaw ngun ɓurtu. 
<verse="27" />Ɓay o nanii fii Iisaa no wowlee, o ari e jamaa on, o wontiri ɓaawo Iisaa, o meemi dolokke makko on, 
<verse="28" />ko fii hari kanko debbo on himo miijoo: «Si mi waawii tun meemude conci makko ɗin, mi ndikkay.» 
<verse="29" />E on saa'i tigi ko o soncotonoo kon taƴi, o andi ka ɓandu makko wonde o ndikkii ɲaw makko ngun.
  
    
<verse="30" />Tun Iisaa andi wonde bawgal makko ngal gollii goɗɗun. O yeƴƴitii e hakkunde mbatu ngun, o wi'i: «Ko hombo meemi conci an ɗin?»
  
    
<verse="31" />Taalibaaɓe makko ɓen wi'i mo: «Ndaaree jamaa ko ɓitti on, si hiɗon maaka ‹ko hombo meemi lan?› »
  
    
<verse="32" />Onsay o laƴƴi gite takko makko fii yo o yi'u waɗuɗo ɗun on. 
<verse="33" />Nde tawnoo debbo on no andi ko feƴƴi e makko kon, o huli, o diwni, o ari o yani e ley koyɗe Iisaa, o wowlani mo goonga on fow. 
<verse="34" />Kono Iisaa wi'i mo: «Jiwo an, gomɗinal maa ngal sellinii ma. Yahu e hoore ɓuttu, sellaa ɲaw ngu wonduɗaa ngun.»
  
    
<verse="35" />Wa fewndo ko Iisaa yewtata ɗun, woɓɓe e jeyaaɓe ka hooreejo juulirde nden iwi ton ari, wi'i mo: «Jiwo maa on maayii. Ko fii honɗun sonjantaa oo karamokoojo?»
  
    
<verse="36" />Kono ɓay Iisaa nanii ɗun, o wi'i hooreejo juulirde nden: «Wota a hulu, gomɗin tun.»
  
    
<verse="37" />Kono laatii Iisaa jaɓaano hay gooto ɗowta mo, si hinaa Petruusu e Yaaquuba e Yuuhanna neene-gooto Yaaquuba on. 
<verse="38" />Ɓay ɓe hewtii ka hooreejo juulirde nden, kanko Iisaa o yi'ii jiiɓoldu ndun e ko yimɓe ɓen wullata fesa ko tiiɗi kon. 
<verse="39" />O naati, o wi'i ɓe: «Ko honɗun woni nduu jiiɓoldu e ɗii gonɗi? Ko fii jiwo on maayaali, o ɗaani.» 
<verse="40" />Ɓe jali mo.
  Onsay o yaltini ɓe fow, o ƴetti ben jiwo on e yumma jiwo on, wondude e ɗowtunooɓe mo ɓen, ɓe naati ka jiwo on woni ɗon. 
<verse="41" />O nangi jungo jiwo on, o wi'i mo: «Talitaa kumi!» (ko woni firo ɗun: «Mi wi'ii ma: ‹Jiwo, immo!› ») 
<verse="42" />Ɗon kisan jiwo on immii, o woni e jindugol, ko fii hari ko mo o duuɓi sappoo e ɗiɗi. Kaawee mawɗo heɓi ɓe. 
<verse="43" />Iisaa yamiri ɓe, tentini, wota hay gooto andu ɗun. O wi'i ɓe yo ɓe okkor jiwo on ko o ɲaama.
  <chapter="6" />
  Fii no ɓe Naasirata ɓen Salori Gomɗinde Iisaa
  <para style="r">(<ref loc="MAT 13:53-58">Mat. 13.53-58</ref>; <ref loc="LUK 4:16-30">Luk. 4.16-30</ref>)
  
    
<verse="1" />Onsay Iisaa iwi ɗon, o yahi ka leydi makko. Taalibaaɓe makko ɓen kadi jokki mo. 
<verse="2" />Ɓay wonii ɲalaande fowteteende nden hewtii, ɗun ko aseweere nden, o woni e waajagol ka juulirde. Tawi ɗuuɗuɓe no heɗotonoo mo. Ɓe ŋalɗi, ɓe wi'i: «Ɗun ko honto iwrani oo? Ko hongu woni nguu faamu ngu oo yeɗaa, e ko honno sifa ɗii kaawakeeji moƴƴi woni waɗirde e juuɗe makko? 
<verse="3" />E hinaa minisiyeejo on nii? Hinaa kanko woni ɓiɗɗo Mariyama on? E hara neene-gootooɓe makko ɓen hinaa Yaaquuba e Yuusufu e Yuudu e Sim'uunu? E hinaa bandiraaɓe makko ɓen no wondi e men ɗoo?» Ɗun haɗi ɓe gomɗingol mo.
  
    
<verse="4" />Kono Iisaa wi'i ɓe: «Annabaajo ko ka leydi mun tun e ka musidal mun e ka ɓeynguure mun yawaa.» 
<verse="5" />Laatii o waawaali waɗude ɗon kaawake woo, si hinaa fawugol juuɗe e hoore nawnuɓe goo, sellina ɓe. 
<verse="6" />Kono o ŋalɗi sabu angal gomɗinal maɓɓe ngal. O jindi e koɗooli hunduɗi ɗon ɗin, o janni.
  Fii no Iisaa Nulirnoo Sahaabaaɓe mun ɓen Sappoo e Ɗiɗo
  <para style="r">(<ref loc="MAT 10:2-20">Mat. 10.2-20</ref>; <ref loc="LUK 9:1-6">Luk. 9.1-6</ref>)
  
    
<verse="7" />Onsay o noddi sappoo e ɗiɗooɓe ɓen, o woni ɓe e imminirgol ɗiɗo ɗiɗo e hoore jonnugol ɓe bawgal raɗagol jinnaaji ɗin. 
<verse="8" />E hoore ɗun, himo yamiri ɓe wota ɓe ƴettu hay huunde ko ɓe yooɓoo, si hinaa tuggordu wooturu tun: hinaa bireedi, hinaa bonfooji, hinaa ƴettugol dattol mbuuɗi. 
<verse="9" />Kono o wi'i ɓe: «On wattoto paɗe, kono wota on ɓorno dolokkaaji ɗiɗi.» 
<verse="10" />O wi'i ɓe kadi: «Kala suudu ndu naatoyɗon e mun, weeree ɗon haa nde hiɗon iwa e nden nokkuure woo. 
<verse="11" />Kono si woodii e saare nde yimɓe ɓen jaɓaali on, heɗii on, nde hiɗon yalta ɗon woo, honkee mbullaari teppe mon ɗen fii yo ɗun wonan ɓe seedee ella maɓɓe on.»
  
    
<verse="12" />Ɓe yahi ɓe waajoyii fii yo yimɓe ɓen tuubu. 
<verse="13" />Tawi hiɓe raɗoo jinnaaji ɗuuɗuɗi, juura nebbe e ɲawɓe ɗuuɗuɓe, sellina ɓe.
  Fii Mayde Annabi Yaayaa nden
  <para style="r">(<ref loc="MAT 14:1-12">Mat. 14.1-12</ref>; <ref loc="LUK 9:7-9">Luk. 9.7-9</ref>)
  
    
<verse="14" />Heroodu lanɗo on humpitii ɗun. E hoore ɗun tawi innde Iisaa nden lollii, hiɓe wi'a: «Yaayaa lootaynooɗo maande tuubuubuyee on immitike e hakkunde mayɓe ɓen! Ko ɗun waɗi si himo mari bawgal waɗugol kaawakeeji moƴƴi.»
  
    
<verse="15" />Tawi woɓɓe ɓen no wi'a wondema ko Iiliiya, ɓeya ɓen kadi no wi'a ko annabaajo wa goɗɗo e annabaaɓe hiɓɓe ɓen.
  
    
<verse="16" />Kono ɓay Heroodu nanii ɗun, tawi himo wi'a: «Ko Yaayaa, on mo mi waɗi haa daande mun taƴaa. Ko on woni ko immitii!»
  
    
<verse="17" />Ko fii hari kanko Heroodu tigi o nangiino Yaayaa, o jolkii mo, o waɗii e kaso, sabu oo debbo wi'eteeɗo Heroodiiya mo kanko Heroodu o ƴetti, tawi-le on ko ɓeyngu Filiipu, yumma-gooto makko on nun kanko Heroodu, 
<verse="18" />sabu ko Yaayaa wi'unoo mo kon wonde daganaaki mo ka o ƴetta ɓeyngu yumma-gooto makko on. 
<verse="19" />Tawi oo debbo wi'eteeɗo Heroodiiya no haamanii mo kanko Yaayaa, no faalaa mo warude, kono o waawaali, 
<verse="20" />ko fii hari Heroodu no huli Yaayaa, sabu ko o andi kon on ko neɗɗo feewuɗo laaɓuɗo, jaka himo hiwunoo mo. Tawi himo yiɗunoo heɗagol mo, fii kala si o nanii himo yewta, o jiɓotono fota.
  
    
<verse="21" />Kono ɲande goo kanko Heroodiiya o heɓi sabu weeɓanɗo mo e nder ngal caatal, ngal Heroodu waɗani ɓe o lammini ɓen e hooreeɓe suufaaɓe makko ɓen e hooreeɓe ɓen Jaliilu fii anditugol jibineede makko kanko Heroodu ngol. 
<verse="22" />E nder ɗun, jiwo Heroodiiya on naati, ami, o weli Heroodu e saatinaaɓe ɓen.
  Onsay lanɗo on wi'i jiwo on: «Toro lan kala ko faalaɗaa, mi waɗante.» 
<verse="23" />O waɗani mo ndee woondoore ɗoo, o wi'i: «Kala ko toriɗaa mi, mi waɗante, hay si ko feccere laamateeri an ndin.»
  
    
<verse="24" />Kanko jiwo on o yalti, o landii yumma makko: «Ko honɗun mi landotoo?»
  Neene makko jaabii mo wi'i: «Ko hoore Yaayaa lootoowo maande tuubuubuyee on.»
  
    
<verse="25" />Kanko jiwo on o hawjiti kisan, o naati, o ari e lanɗo on, o wi'i: «Miɗo faalaa yo a jonnan ɗoo hoore Yaayaa lootoowo on kisan, hara hinde tumbaa e miran!»
  
    
<verse="26" />Onsay lanɗo on aani, kono sabu woondooje makko ɗen, e ɓe o saatinnoo ɓen, tawi o faalaaka mo salanaade. 
<verse="27" />O immini kisan suufaajo, o yamiri mo addoygol hoore Yaayaa nden. Suufaajo on yahi, taƴoyi hoore Yaayaa nden ka kaso, 
<verse="28" />o addi hoore nden e nder miran, o jonni jiwo on. Jiwo on kadi jonnoyi nde yumma mun. 
<verse="29" />Ɓay wonii ɗun andike, taalibaaɓe Yaayaa ɓen ari, ƴetti furee makko on, ɓe surroyi.
  Fii no Iisaa Ɲamminiri Yimɓe Guluuje Njowo
  <para style="r">(<ref loc="MAT 14:13-21">Mat. 14.13-21</ref>; <ref loc="LUK 9:10-17">Luk. 9.10-17</ref>; <ref loc="JHN 6:1-14">Yhn. 6.1-14</ref>)
  
    
<verse="30" />Sahaabaaɓe ɓen mottondiri takko Iisaa, ɓe sifanii mo ko ɓe waɗi kon fow e ko ɓe janni kon. 
<verse="31" />Onsay o wi'i ɓe: «Aree ka weddii, hara ko ka wulɗini, fowtoɗon seeɗa.» Ko fii hari yimɓe buy no waɗa yaha ara, tawi Iisaa e taalibaaɓe mun ɓen alaa hay feere no ɓe ɲaamira.
  
    
<verse="32" />Onsay kamɓe tun ɓe bakii e laana fii yahugol e nokkuure wulɗinnde. 
<verse="33" />Buy yi'i hiɓe yaha, anditi ɓe. Yimɓe ɓen ka ca'e fow dogi, aditoyii ɓe ka ɓe yahaynoo ton. 
<verse="34" />Ɓay wonii kanko Iisaa o tippike ka laana, o yi'i jamaa ɗuuɗuɗo, o yurmaa ɓe, ko fii hari hiɓe wa'i wa baali ɗi alaa ngaynaako. Onsay o woni ɓe e jannugol piiji ɗuuɗuɗi.
  
    
<verse="35" />Nde tawnoo ɲallal ngal pooɗike, taalibaaɓe makko ɓen ɓadii mo wi'i: «Ndee nokkuure ko wulɗinnde, awa kadi ɲallal ngal pooɗike. 
<verse="36" />Accitee ɓe, ɓe yaha ka fulawaaji e ka koɗooli kawtirɗi e ɗoo, ɓe ɗaɓɓoya ko ɓe ɲaama.»
  
    
<verse="37" />Iisaa jaabii ɓe wi'i: «Onon tigi okkoree ɓe ko ɓe ɲaama.»
  Kono ɓe wi'i mo: «E hara men yahay, men soodoya bireedi yeru dinaruuji teemeɗɗe ɗiɗi, men okkora ɓe ko ɓe ɲaama?»
  
    
<verse="38" />Onsay o jaabii ɓe, o wi'i: «Ko bireediije jelu marɗon? Yahee ndaaroyon.» Ɓe yahi, ɓe humpitoyii, ɓe ari, ɓe wi'i mo: «Ko bireediije jowi e liƴƴi ɗiɗi.»
  
    
<verse="39" />Onsay o yamiri ɓe yo ɓe joɗɗinir ɓe fow mojobe mojobe ka hoore huɗo hecco. 
<verse="40" />Ɓe joɗɗiniri ɓe saffeeji saffeeji, ɗi yimɓe teemedere, e ɗi yimɓe cappanɗe njowo. 
<verse="41" />O ƴetti bireediije ɗen jowi e liƴƴi ɗin ɗiɗi, o ɓanti gite ɗen, o fewtini ka kammu, o du'ii. Onsay o taƴiti bireedi on, o woni e jonnugol taalibaaɓe ɓen ko hewtina jamaa on. O senditi kadi liƴƴi ɗin e hakkunde fow. 
<verse="42" />Fow ɲaami haa haari. 
<verse="43" />Ɓe mooɓiti debeeje sappoo e ɗiɗi tew kunte bireedi e liƴƴi. 
<verse="44" />Ɓen ɲaamunooɓe on bireedi hari ko ɓe worɓe guluuje njowo.
  Fii no Iisaa Seppiri ka hoore Ndiyan
  <para style="r">(<ref loc="MAT 14:22-33">Mat. 14.22-33</ref>; <ref loc="JHN 6:16-21">Yhn. 6.16-21</ref>)
  
    
<verse="45" />Ɓawto ɗun kisan, o yamiri taalibaaɓe makko ɓen yo ɓe bako ka laana, ɓe hikkoo yeeso makko, ɓe lumba gaɗa, telen Bayti-Sa'iida, e nder ko o yiltata jamaa on kon. 
<verse="46" />Ɓay o waynondirii e maɓɓe, o ƴawi ka fello fii toragol Alla.
  
    
<verse="47" />Ɓay niɓɓii, tawi laana kan no ka tumbo weendu, kanko Iisaa tun himo ka leydi. 
<verse="48" />O andi hiɓe e nder satteende fota e nder awƴingol laakun kun, ko fii hari hiɓe tiindondiri e hendu ndun. Wa fewndo ka subaka, o sutori e maɓɓe, himo seppa ka hoore ndiyan, tawi himo faalaa ɓe feƴƴitaade. 
<verse="49" />Ɓay taalibaaɓe ɓen yi'ii himo seppa ka hoore ndiyan, ɓe sikki ko mbeelu, ɓe sonki, 
<verse="50" />ko fii hari ɓe fow ɓe yi'ii mo, ɓe hulii.
  Iisaa wi'i ɓe kisan: «Hoolee, ko min nii! Wota on hulu!» 
<verse="51" />Onsay o ƴawi ka laana takko maɓɓe, hendu ndun deƴƴiti. Ɓe fow ɓe ŋalɗi fota, 
<verse="52" />ko fii hari ɓe faamaali kaawake moƴƴo waɗuɗo on ka bireediije, ɓay hari ɓerɗe maɓɓe ɗen no uddi.
  
    
<verse="53" />Ɓay ɓe gaynii lumbude weendu ndun, ɓe hewtii Jaani-Saarata, ɓe saani laana kan. 
<verse="54" />Ɓay ɓe tippike ka laana, yimɓe ɓen anditi kisan Iisaa. 
<verse="55" />Ɓe dogi e diiwal ngal fow, ɓe woni e addangol mo nawnuɓe e hoore ɓoggi-dimborɗi, kala ka andanoo himo ɗon. 
<verse="56" />Kala ka o naatunoo, woni ka koɗooli, woni ka ca'e maa ka fulawaaji, ɓe addayno nawnuɓe ɓen ka fottirɗe, ɓe jeeja mo yo o newnan ɓe tun ɓe meema kombol dolokke makko on. Meemunooɓe ngol ɓen fow ndikki.
  <chapter="7" />
  Fii Fariisiyaaɓe ɓen e Aadaaji mun ɗin
  <para style="r">(<ref loc="MAT 15:1-9">Mat. 15.1-9</ref>)
  
    
<verse="1" />Onsay Fariisiyaaɓe ɓen e woɓɓe e jannooɓe fii Sariya on, iwrunooɓe Yerusalaam, mooɓii takko Iisaa. 
<verse="2" />Ɓe yi'i woɓɓe e taalibaaɓe makko ɓen no ɲaamira juuɗe tuunuɗe, e maanaa ɗe sooɗaaka. 
<verse="3" />(Tawi-le Fariisiyaaɓe ɓen e Yahuudiyankeeɓe ɓen fow ɲaamataano si sooɗaaki haa laaɓi, ko fii hiɓe jogitinoo naamuuji mawɓe maɓɓe ɓen. 
<verse="4" />Si ɓe iwtiino ka fottirde, ɓe ɲaamiino woo nde ɓe laɓɓinii. Hiɓe joginoo kadi naamuuji buy ɗi ɓe waɗaynoo, wano lawƴugol jardukoy koy e payanɗe ɗen e miranji ɗin.)
  
    
<verse="5" />Onsay Fariisiyaaɓe ɓen e jannooɓe fii Sariya on landii mo kanko Iisaa, ɓe wi'i: «Ko honɗun haɗi taalibaaɓe maa ɓen jokka naamuuji mawɓe ɓen? E ko fii honɗun ɓe ɲaamata, hara ɓe sooɗaaki?»
  
    
<verse="6" />Iisaa jaabii ɓe wi'i: «Isaaya no haalunoo ko Alla longini mo fii mon moƴƴa, yo faasiqiiɓe, wano windori non:
  ‹Oo jamaa ko ka toni mun woni lan mawninde,
  <para style="q2">kono ɓerɗe maɓɓe ɗen no woɗɗondiri e an fota.
  
    
<verse="7" />Ko e nder meere ɓe woni lan rewude,
  <para style="q2">janndeeji ɗi ɓe woni jannude ɗin
  <para style="q2">ko ɗi yimɓe ɓen sinci.›<note caller="c" >7.7 Isa. 29.13 </note>
  
    
<verse="8" />«Hiɗon tertaade yamirooje Alla ɗen, jogitoo naamuuji yimɓe ɓen.»
  
    
<verse="9" />O ɓeyditi, o wi'i: «Hiɗon bugitoo few yamirooje Alla ɗen fii huutorgol naamuuji mon ɗin, 
<verse="10" />ko fii Muusaa no wi'i: ‹Teddin yumma maa e ben maa›, awa kadi: ‹on mo huɗi ben mun maa yumma mun donkinirte mayde.› 
<verse="11" />Kono onon hiɗon wi'a goɗɗo no waawi wi'ude ben mun maa yumma mun: ‹Mi yeɗii Alla ko mi nafiraynoo on kon.› 
<verse="12" />E nder wi'ugol mon ɗun, on accataa ontigi waɗana ben mun maa yumma mun hay huunde han kadi. 
<verse="13" />Ko nii wonɗon mehinɗinirde daaluyee Alla on tippude e naamu mon mo sincanaɗon on. Hiɗon waɗa kadi piiji ɗuuɗuɗi goo nanduɗi e mun!»
  Fii ko Tuuninta Neɗɗo kon
  <para style="r">(<ref loc="MAT 15:10-20">Mat. 15.10-20</ref>)
  
    
<verse="14" />Iisaa nodditi kadi jamaa on, o wi'i ɓe: «Heɗee lan on fow, faamon. 
<verse="15" />Hay huunde alaa e kene naataynde e neɗɗo, tuunina mo, kono ko ko yaltata e neɗɗo kon tuuninta mo. 
<verse="16" />Mo no mari noppi nanirɗi yo nanu!»
  
    
<verse="17" />Ɓay wonii o naatoyii e suudu ka woɗɗitii jamaa on, taalibaaɓe makko ɓen landii mo fii ngal misal. 
<verse="18" />O wi'i ɓe: «E jaka, onon kadi ko on ɓe alaa faamu? E on andaa hay huunde alaa e kene naataynde e neɗɗo, waawaynde tuuninde mo? 
<verse="19" />Ko fii ɗun naatataa ka ɓernde makko, kono ko ka reedu makko yaarata, ɗun yaltinoyee ka ɓaawo.» (Tawi ko o wi'i ɗon ko wonde ɲaameteeji ɗin fow no laaɓi.)
  
    
<verse="20" />O wi'i kadi: «Ko ko yaltata e neɗɗo kon woni ko tuuninta mo, 
<verse="21" />ko fii, ko e nder ɓernde neɗɗo miijooji bonɗi yaltata, kaɲun e cagayaagal e nguyka e waru-hoore e 
<verse="22" />jeeno e miile e hunƴeendi e janfa e jiiɓaare e nawliigu e hoyre e mawnintinaare e njofoyaagal. 
<verse="23" />Ɗii piiji bonɗi fow ko yaltayɗi e nder neɗɗo, tuunina mo.»
  Fii no Gomɗinal Debbo Feniisiyankeejo Ɓangiri
  <para style="r">(<ref loc="MAT 15:21-28">Mat. 15.21-28</ref>)
  
    
<verse="24" />Ɓay kanko Iisaa o iwii e nden nokkuure, o yahi e ndii leydi ndee saare Tiiri. O naati ɗon e suudu, tawi o yiɗaa hay gooto anda. Kono o waawaali suuɗaade, 
<verse="25" />ko fii hari debbo mo tawata jinna no nangi ɓiɗɗo mun jiwo, naniino fii makko kanko Iisaa no wowlee, o ari, o yani e ley koyɗe makko. 
<verse="26" />Tawi on debbo ko Gereekiyankeejo, mo iwdi mun woni Fenisii, ɗun ko e nder Sirii. O torii mo raɗanagol mo jinnawii wongii e jiwo makko on ngin.
  
    
<verse="27" />Iisaa wi'i mo: «Accu taho fayɓe ɓen haara, ko fii moƴƴaa ka bireediije paykoy koy ƴettee, buganee bareeji ɗin.»
  
    
<verse="28" />Debbo on jaabii mo: «Hiiyii, Koohoojo, kono hay bareeji wonɗi ka ley taabal ɗin ɲaamay ko paykoy koy samminta kon.»
  
    
<verse="29" />Onsay kanko Iisaa o wi'i mo: «Sabu ngol kongol, yahu, jinnawii ngin yaltii e jiwo maa on.»
  
    
<verse="30" />Ɓay wonii kanko debbo on o naatoyii ka suudu makko, o tawi ɓiɗɗo makko jiwo on no waalii ka danki, awa kadi jinnawii ngin yaltii e makko.
  Fii no Iisaa Selliniri Pahiɗuɗo-Mbobiɗi
  
    
<verse="31" />Onsay Iisaa iwi e ndin leydi Tiiri, o taƴiti leydi Siduuna ndin, o artiri Dekapooli telen ka Weendu Jaliilu. 
<verse="32" />Ɓe addani mo pahiɗuɗo-mbobiɗi, ɓe jeeji mo fawugol juuɗe ɗen e hoore on, sellina mo. 
<verse="33" />O naɓi mo sera, ka woɗɗitii jamaa on, o ukki kolli makko ɗin ka nder noppi nawnuɗo on, o tutti, o meemini ɗenngal on ngal. 
<verse="34" />Onsay o ɓanti gite makko ɗen, o fewtini ka kammu, o taƴiti foofaango, o wi'i: «Efataa!» (Ɗun no firi: «Uddito!») 
<verse="35" />Tun kisan noppi makko ɗin udditii, ɗenngal makko ngal kadi ɓowri, o woni e wowlugol no feewiri.
  
    
<verse="36" />Iisaa yamiri ɓe wota ɓe wowlan ɗun hay gooto, kono, ko no o haɗirnoo ɓe woo, ɓe ɓurtiraynoo lollinirde. 
<verse="37" />Ɓe woni e nder ŋalaw tiiɗuɗo, ɓe wi'i: «Ko o waɗata kon fow ko ko moƴƴi. O naninay hay pahiɗuɓe ɓen, o wowlina kadi mbobiɗuɓe ɓen!»
  <chapter="8" />
  Fii no Iisaa Ɲamminiri Yimɓe Guluuje Nayo
  <para style="r">(<ref loc="MAT 15:32-39">Mat. 15.32-39</ref>)
  
    
<verse="1" />E ɗen balɗe ɗon, nde tawnoo jamaa moolanaaɗo kadi no ɗon, awa kadi alaa ko ɓe ɲaama, Iisaa noddi taalibaaɓe mun ɓen, o wi'i: 
<verse="2" />«Oo jamaa no yurmammi, wonii nii balɗe tati hiɓe wondi e an, ɓe alaa ko ɓe ɲaama. 
<verse="3" />Si mi yiltii ɓe ka maɓɓe hiɓe weelaa, ɓe lo'ay ka laawol, ko fii woɓɓe e maɓɓe ko ka woɗɗi iwi.»
  
    
<verse="4" />Kono taalibaaɓe makko ɓen jaabii mo, wi'i: «Ko honto men heɓata bireedi e ndee nokkuure wulɗinnde ko haarata ɓee?»
  
    
<verse="5" />Iisaa landii ɓe, wi'i: «Ko bireediije jelu marɗon?»
  Ɓe jaabii mo, ɓe wi'i: «Ko ɗe jeeɗiɗi.»
  
    
<verse="6" />Onsay o torii jamaa on jooɗagol ka leydi, o ƴetti bireediije ɗen jeeɗiɗi. Ɓay o jarnii Alla, o taƴiti, o jonni taalibaaɓe makko ɓen fii yo ɓe hewtin jamaa on, kamɓe kadi ɓe hewtini. 
<verse="7" />Tawi hiɓe marnoo kadi liƴƴi seeɗa. Ɗun kadi, ɓay Iisaa gaynii du'aade, o wi'i yo ɓe hewtin ɓe. 
<verse="8" />Ɓe ɲaami haa ɓe haari, mooɓitaa debeeje jeeɗiɗi tew ko lutti. 
<verse="9" />Tawi ɓen ko wa ɓe worɓe guluuje nayo. Ɓawto ɗun Iisaa yilti ɓe. 
<verse="10" />Ontuma o bakodi e taalibaaɓe makko ɓen e laana ndiyan, o yahi e ndii leydi Dalmanuuta.<note caller="d" >8.10 <char style="it">«Dalmanuuta»</char> no wi'ee kadi <char style="it">«Magaduuna».</char> </note>
  Fii no Iisaa Tororaa Hollugol Maande
  <para style="r">(<ref loc="MAT 16:1-4">Mat. 16.1-4</ref>)
  
    
<verse="11" />Onsay Fariisiyaaɓe ɓen ari, fuɗɗii yeddondirde e Iisaa. Ɓe landii mo fii ndarndagol mo, yo o hollu ɓe maande iwrunde ka kammu. 
<verse="12" />Iisaa taƴiti foofaango tiiɗungo, o wi'i: «Ko fii honɗun nguu jamaanu landorta maande? Ka haqiiqa mi andinii on, nguu jamaanu jonnetaake maande.» 
<verse="13" />Onsay o acci ɓe ɗon, o bakii kadi e laana fii lumbugol gaɗa.
  Fii ‹Lewen› Fariisiyaaɓe ɓen e mo Heroodu Lanɗo on
  <para style="r">(<ref loc="MAT 16:5-12">Mat. 16.5-12</ref>)
  
    
<verse="14" />Laatii taalibaaɓe ɓen yejjiti ƴettorde bireedi, tawi ko bireediwal gootal pet ɓe mari ka nder laana. 
<verse="15" />Iisaa yamiri ɓe ɗunɗoo, o wi'i: «Reenee fota e lewen Fariisiyaaɓe ɓen e lewen Heroodu on.»
  
    
<verse="16" />Taalibaaɓe ɓen wi'indiri: «Ko o wi'iri ɗun, ko fii en maraa bireedi.»
  
    
<verse="17" />Iisaa andi ko ɓe wi'i kon, o wi'i ɓe: «Ko fii honɗun wi'anɗon ko ɓay on maraa bireedi? E on andaali, e on faamaali kadi? E hara ɓerɗe mon ɗen sattii? 
<verse="18" />Hiɗon jogii gite, e hara on yi'ataa? Hiɗon mari noppi, e hara on nanataa? 
<verse="19" />Fewndo mi taƴiti bireediije ɗen jowi fii yimɓe ɓen guluuje njowo, e on anditaali ko debeeje jelu heewuɗe tew kunte bireedi artirnoɗon?»
  Ɓe jaabii mo: «Ko ɗe sappoo e ɗiɗi.»
  
    
<verse="20" />«Ɓay kadi mi taƴitii bireediije ɗen jeeɗiɗi fii yimɓe ɓen guluuje nayo, ko debeeje jelu tew kunte bireedi artirnoɗon?»
  Ɓe jaabii: «Ko ɗe jeeɗiɗi.»
  
    
<verse="21" />O wi'i ɓe kadi: «Hara on faamaali haa jooni?»
  Fii no Iisaa Wuntiniri Bunɗo goo Bayti-Sa'iida
  
    
<verse="22" />Ɓawto ɗun ɓe yahi Bayti-Sa'iida. Ɓe addani mo bunɗo, ɓe jeeji mo yo o meemu mo fii yo o sellin mo. 
<verse="23" />Onsay o jogii jungo bunɗo on, o naɓi mo ka ɓaawo hoɗo. O waɗi tuuta ka gite on, o fawi juuɗe makko ɗen e hoore makko, o landii mo, o wi'i: «Hiɗa yi'ude goɗɗun?»
  
    
<verse="24" />O ɓanti gite ɗen, o wi'i: «Miɗo haccaade yimɓe, kono miɗo yiirude ɓe wa leɗɗe wonɗe yahude.»
  
    
<verse="25" />Iisaa waɗiti kadi juuɗe ɗen ka gite makko. Bunɗo on ndaari tenƴini, o ndikki, o yi'i fow ko laaɓi. 
<verse="26" />Onsay Iisaa immintini mo yo o hootu ka makko e hoore himo wi'a: «Wota a naatu ka hoɗo.»
  Fii Qirritannde Petruusu nden
  <para style="r">(<ref loc="MAT 16:13-20">Mat. 16.13-20</ref>; <ref loc="LUK 9:18-21">Luk. 9.18-21</ref>)
  
    
<verse="27" />Nde Iisaa naatunoo e koɗooli Seezariiya-Filiipu ɗin, o landii taalibaaɓe makko ɓen ngal landal ɗoo, o wi'i: «E wi'i yimɓe ɓen, ko hombo woni lan min?»
  
    
<verse="28" />Ɓe jaabii mo: «Woɓɓe no wi'a ko onon woni Yaayaa lootaynooɗo on, woɓɓe kadi no wi'a ko onon woni Iiliiya, woɓɓe goo kadi no wi'a ko on goɗɗo goo e annabaaɓe ɓen.»
  
    
<verse="29" />O landii ɓe kadi, o wi'i: «Onon non wi'uɗon ko hombo woni lan min?»
  Petruusu jaabii mo, wi'i: «Ko onon woni Almasiihu on!»
  
    
<verse="30" />Iisaa yamiri ɓe, tentini, wota ɓe wowlan hay gooto ko hombo woni mo.
  Fii Tampereeji Iisaa ɗin e Artugol makko ngol
  <para style="r">(<ref loc="MAT 16:21-28">Mat. 16.21-28</ref>; <ref loc="LUK 9:22-27">Luk. 9.22-27</ref>)
  
    
<verse="31" />Onsay o fuɗɗii ɓe jannude wonde bee Ɓii-Aaden on tampa fota, awa kadi mawɓe ɓen e hooreeɓe yottinooɓe sadaka ɓen haa naɓani jannooɓe fii Sariya on wikkoyto mo, o waree, o immintinoyee ka ɲalaande tammere. 
<verse="32" />Tawi ko no laaɓiri o yewtata ɗii piiji. Petruusu pottini mo sera, o woni mo e felugol.
  
    
<verse="33" />Kono Iisaa yeƴƴitii, o ndaari taalibaaɓe makko ɓen, o feli Petruusu, o wi'i mo: «Yilto ɓaawo an, yo Ibuliisa, ko fii miijooji maa ɗin hinaa ɗi Alla, kono ko ɗi yimɓe ɓen!»
  
    
<verse="34" />Onsay o noddi jamaa on e taalibaaɓe makko ɓen, o wi'i ɓe: «Kala faalaaɗo jokkude lan, yo o hayfintino, o ƴetta leggal makko altindiraangal ngal,<note caller="ɗ" >8.34 <char style="it">«Ƴettugol leggal mun altindiraangal ngal»</char> ko hebilagol jokkugol Iisaa haa maaya.</note> o jokkammi. 
<verse="35" />Kala faalaaɗo dandude ngurndan mun, ɗan hayriray mo, kono kala non mo ngurndan mun hayriraa sabu an min e Kibaaru Moƴƴo on, haray ontigi dandoyay ɗan. 
<verse="36" />E ko nafa honɗun woodani neɗɗo heɓugol aduna on fow, hayra wonkii mun kin? 
<verse="37" />Maa ko honɗun neɗɗo ittata fii sottugol wonkii mun kin? 
<verse="38" />Awa kadi, kala hersirɗo lan, hersiri konguɗi an ɗin e hakkunde oo jamaa jinoowo waɗa junuubi, Ɓii-Aaden on kadi hersiroyay mo tuma o ardoyi e mangural Ben makko ngal wondude e malaa'ikaaɓe laaɓuɓe ɓen.»
  <chapter="9" />
  
    
<verse="1" />O wi'i ɓe kadi: «Ka haqiiqa mi andinii on, no woodi woɓɓe e mon onon wonɓe ɗoo ɓen, ɓe maayataa ado ɓe yi'ude laamu Alla ngun no ardi e doole.»
  Fii Waylannde Mbaadi Iisaa ndin
  <para style="r">(<ref loc="MAT 17:1-13">Mat. 17.1-13</ref>; <ref loc="LUK 9:28-36">Luk. 9.28-36</ref>)
  
    
<verse="2" />Balɗe jeegoo ɓawto ɗun, Iisaa ƴetti Petruusu e Yaaquuba e Yuuhanna, o naɓi ɓe kamɓe tun e hoore fello toowungo. Mbaadi makko ndin waylii yeeso maɓɓe, 
<verse="3" />conci makko ɗin jalbi. Hakkee ko ɗi rawni alaa wuppoowo e hoore ndii leydi laɓɓiniroowo non. 
<verse="4" />Iiliiya e Muusaa feeɲani ɓe, ɓe woni e yewtidugol e makko kanko Iisaa.
  
    
<verse="5" />Onsay Petruusu ƴetti haala kan, o wi'i Iisaa: «Karamoko'en, no moƴƴi ka wonen ɗoo. Darnen togooji tati, onon wonndu, Muusaa wonndu, Iiliiya kadi wonndu.» 
<verse="6" />(Tawi kanko Petruusu o andaa ko o woni wowlude, ko fii hari kamɓe tato kulol heewii e maɓɓe.)
  
    
<verse="7" />Tun duulere ari buumi ɓe. Onsay hawa yalti ka duulere, wi'i: «Oo ɗoo ko Ɓiɗɗo an yiɗaaɗo. Heɗitee mo!»
  
    
<verse="8" />Tun taalibaaɓe ɓen ndaari binde ɗon, ɓe yi'itaali hay gooto, si hinaa kamɓe tun e Iisaa.
  
    
<verse="9" />E nder ko ɓe tippotoo kon ka fello, Iisaa yamiri ɓe wota ɓe wowlan hay gooto ko ɓe yi'i kon, haa nde Ɓii-Aaden on immintinaa e hakkunde mayɓe ɓen woo. 
<verse="10" />Ɓe maanditii ngol kongol e nder yeddondirgol hakkunde maɓɓe, hiɓe wi'a: «Ko honɗun woni immitagol e hakkunde mayɓe ɓen?»
  
    
<verse="11" />Onsay taalibaaɓe ɓen landii mo, ɓe wi'i: «Ko fii honɗun jannooɓe fii Sariya on ɓen wi'anta wonde ko Iiliiya haani arude taho?»
  
    
<verse="12" />O jaabii ɓe, o wi'i: «Ko goonga Iiliiya aray taho, wattitoo fow. Ko honɗun windii fii Ɓii-Aaden on? Hinaa o tampay fota, o wikkee? 
<verse="13" />Kono mi andinii on Iiliiya ariino, kono ɓe waɗiri mo no ɓe faaliraa non, wano windori fii makko non.»
  Fii no Iisaa Selliniri Jinnaaɗo goo
  <para style="r">(<ref loc="MAT 17:14-21">Mat. 17.14-21</ref>; <ref loc="LUK 9:37-43">Luk. 9.37-43</ref>)
  
    
<verse="14" />Ɓay ɓe hewtitii takko taalibaaɓe ɓen, ɓe yi'i jamaa ɗuuɗuɗo e jannooɓe fii Sariya on takko maɓɓe no yeddondira e maɓɓe. 
<verse="15" />No jamaa on yiirunoo Iisaa, ɓe ŋalɗi fota, ɓe dogi fii hiwroyagol mo. 
<verse="16" />Kanko Iisaa o landii ɓe, o wi'i: «Ko e hoore honɗun wonɗon yeddondirde e maɓɓe?»
  
    
<verse="17" />Onsay gorko goo e nder jamaa on jaabii mo wi'i: «Karamoko'en, mi addanii on oo ɓiɗɗo an gorko, mo jinnawii mbobinɗinayngii nangi. 
<verse="18" />Tuma ngii nangi mo woo, ngii liɓay mo ka leydi, o yaltina ngurda, o ŋatindira ɲiiƴe ɗen, o yoora ken. Mi torike taalibaaɓe mon ɓen raɗagol ngii jinnawii, kono ɓe waawaali.»
  
    
<verse="19" />Iisaa jaabii ɓe, wi'i: «Onon ko on jamaanu ngu gomɗinaa. Ko haa honde tuma mi wondata e mon? E ko haa honde tuma mi muɲɲantoo on? Addanee lan mo ɗoo.»
  
    
<verse="20" />Onsay ɓe addani mo mo. No paykun kun yiirunoo Iisaa, jinnawii ngin iirini kun, kun yani ka leydi, kun woni e tallagol, yaltina ngurda. 
<verse="21" />Onsay Iisaa landii ben paykun kun: «Ko gila honde tuma ɗun hewtitii kun?»
  Ben makkun jaabii: «Ko gila e booboyaagal makko. 
<verse="22" />Awa kadi soono woo jinnawii ngin bugoto kun ka yiite e ka ndiyan fii mulugol kun. Kono si tawii hiɗon waawi goɗɗun, yurmee men, wallon men!»
  
    
<verse="23" />Iisaa kadi wi'i mo: «Wi'uɗaa si miɗo waawi! Fow no newanii gomɗinɗo!»
  
    
<verse="24" />Tun ben paykun kun ewnii, wi'i: «Miɗo gomɗini! Kono wallitee lan ko fii gomɗinal an ngal no ŋakkanimmi!»
  
    
<verse="25" />Ɓay Iisaa yi'ii jamaa on no doga, ara e maɓɓe, onsay o toŋani jinnawii ngin, o wi'i: «Ko an, yo jinnawii mbobinɗinayngii, mi wi'ii ma yo a yaltu e makko, wota a naatitu e makko hande kadi!»
  
    
<verse="26" />Onsay ngii haaci, e hoore iiringol kun ko tiiɗi, ngii yalti e makkun. Paykun kun wa'i wa maykun, haa ɗuuɗuɓe wi'i: «Kun maayii!» 
<verse="27" />Kono Iisaa jogii kun, immini, kun darii.
  
    
<verse="28" />Ɓay wonii Iisaa naatii ka suudu, taalibaaɓe makko ɓen landii mo e gundoo, ɓe wi'i: «Ko fii honɗun menen men waawaali raɗaade ngii jinnawii?»
  
    
<verse="29" />O wi'i ɓe: «Sifa ngii jinnawii, ko toragol Alla tun waawata ngii yaltinde.»
  
    
<verse="30" />Onsay ɓe iwi ɗon, ɓe taƴitoyi Jaliilu. Tawi Iisaa faalaaka andee ko honto o woni, 
<verse="31" />ko fii hari himo jannude taalibaaɓe makko ɓen, o wi'a ɓe: «Ɓii-Aaden on wattete e juuɗe yimɓe ɓen, ɓe wara mo. Balɗe tati ɓawto maygol makko, o immitoo.» 
<verse="32" />Kono hari taalibaaɓe ɓen alaa faamude ɗin konguɗi, awa kadi ɓe huli landitagol mo ɗi.
  Fii Ɓurɗo Teddude on e Hakkunde Maɓɓe
  <para style="r">(<ref loc="MAT 18:1-5">Mat. 18.1-5</ref>; <ref loc="LUK 9:46-48">Luk. 9.46-48</ref>)
  
    
<verse="33" />Onsay ɓe hewti Kafernahuum. Ɓay ɓe naatii ka suudu, Iisaa landii ɓe, wi'i: «Ko e hoore honɗun wonnoɗon yeddondirde ka laawol?» 
<verse="34" />Kono ɓe deƴƴi, ko fii hari ka laawol ɓe yewtidii fii andugol ko hombo ɓuri teddude.
  
    
<verse="35" />Onsay kanko Iisaa o jooɗii, o noddi sappoo e ɗiɗooɓe ɓen, o wi'i ɓe: «Mo no faalaa wonude arano, o wonay sakkitoro e ɗi fow, kurkaadu fow.» 
<verse="36" />Onsay o ƴetti paykun, o joɗɗini kun hakkunde maɓɓe. Ɓay o hirbike kun, o wi'i ɓe: 
<verse="37" />«Kala jaɓuɗo paykun tosokun e innde an, haray ko min tigi o jaɓi. Awa-le kala jaɓuɗo lan, haray hinaa min tigi o jaɓi, kono ko Nuluɗo lan on.»
  
    
<verse="38" />Onsay Yuuhanna wi'i mo: «Karamoko'en, men yi'ii goɗɗo no raɗoo jinnaaji e innde mo'on. Men toŋani mo ɗun ɓay o wondaa e amen fii jokkugol on.»
  
    
<verse="39" />Kono Iisaa wi'i: «Wota on toŋan mo ɗun. Ko fii hay gooto waawataa waɗude kaawake moƴƴo e innde an, yiltoo kisan ɓawto ɗun, wowlammi ko boni. 
<verse="40" />Ko fii kala mo wonaa gaɲo men, haray ko giɗo men. 
<verse="41" />Awa kadi, kala okkorɗo on ndiyan yareteeɗan e innde an min, fii ko on ɓe Almasiihu on, ka haqiiqa mi andinii on o faɗataa mbarjaari makko ndin few.
  
    
<verse="42" />«Kono on mo woni sabu feggingol gokkun e koy paykoy gomɗinkoy lan, haray ko ɓuri mo moƴƴande ko kolmbireede tuntere hayre, o bugee ka baharu. 
<verse="43-44" />Si tawii jungo maa ngon wonay sabu haa feggoɗaa, haray taƴu ngo. Ko fii no ɓuru-maa moƴƴande ka naataa ka ngurndan, hara ko a taƴa-jungoojo, edii a jogaade juuɗe ɗiɗi yahaa ka jahannama, ka yiite nge ɗaanotaako. 
<verse="45-46" />Si tawii-le koyngal maa ngal wonay sabu haa feggoɗaa, haray taƴu ngal. Ko fii no ɓuru-maa moƴƴande ka naataa ka ngurndan, hara ko a taƴa-koyngaljo, edii a jogaade koyɗe ɗiɗi, bugeɗaa ka jahannama. 
<verse="47" />Si tawii-le yiitere maa nden wonay sabu haa feggoɗaa, haray awu nde. Ko fii no ɓuru-maa moƴƴande ka naataa ka laamateeri Alla hara ko mo a yiitere wootere, edii a jogaade gite ɗiɗi, bugeɗaa ka jahannama 
<verse="48" />ka gilɗi maɓɓe ɗin maayataa ɗon e ka yiite ngen ɗaanotaako ɗon.
  
    
<verse="49" />«Ko fii kala neɗɗo lensinirte yiite. 
<verse="50" />Lanɗan ko huunde moƴƴere, kono si dakamme majjan on iwii, haray ko honno dakamme majjan on wattirtee? Waɗee lanɗan e mon onon tigi, wondon e hoore ɓuttu.»
  <chapter="10" />
  Fii Sertigal Ƴettindirɓe
  <para style="r">(<ref loc="MAT 19:1-12">Mat. 19.1-12</ref>; <ref loc="LUK 16:18">Luk. 16.18</ref>)
  
    
<verse="1" />Onsay Iisaa iwi ɗon, o ari ka seraaji diiwal Yahuuda gaɗa Yurdayniwol, jamaa on mooɓii kadi takko makko. Wano o woowiri non, o woni e jannugol ɓe kadi.
  
    
<verse="2" />Onsay Fariisiyaaɓe goo ɓadii mo fii ndarndagol mo, ɓe wi'i: «E hara no daganii goɗɗo accitugol ɓeyngu mun?»
  
    
<verse="3" />O jaabii ɓe, o wi'i: «Ko honɗun Muusaa yamiri on?»
  
    
<verse="4" />Fariisiyaaɓe ɓen wi'i: «Muusaa no newnani ontigi waɗangol ɓeyngu mun kaydi sertigal, accita mo.»
  
    
<verse="5" />Iisaa kadi wi'i ɓe: «Ko sabu cattal mon ɓernde ngal waɗi si Muusaa windani on nden yamiroore. 
<verse="6" />Kono ka fuɗɗoode, Alla tagii ɓe, o waɗi ɓe gorko e debbo.
  
    
<verse="7" />‹Ko ɗun waɗi si gorko selay ben mun e yumma mun,
  <para style="q2">humoo e ɓeyngu mun,
  <para style="q3">
    
<verse="8" />onsay kamɓe ɗiɗo ɓe wona gooto.›<note caller="e" >10.8 Fuɗ. 2.24 </note>
  Ɗun haray hinaa ɓe ɗiɗo hande kadi, kono ko gooto. 
<verse="9" />Awa wota goɗɗo sendindir ko Alla hawtindiri kon.»
  
    
<verse="10" />Ɓay wonii ɓe naatoyii ka suudu, taalibaaɓe ɓen landii mo kadi fii ɗun. 
<verse="11" />O jaabii ɓe, o wi'i: «Kala accituɗo ɓeyngu mun, ƴetti goɗɗo goo, haray ontigi jeenii e telen-ma makko. 
<verse="12" />Si debbo kadi seedii e moodi mun, ƴettoyaama ka goɗɗo, haray on debbo kadi jeenii.»
  Fii no Iisaa Du'orani Paykoy koy
  <para style="r">(<ref loc="MAT 19:13-15">Mat. 19.13-15</ref>; <ref loc="LUK 18:15-17">Luk. 18.15-17</ref>)
  
    
<verse="13" />Onsay yimɓe ɓen addani mo paykoy fii yo o meemu koy, kono taalibaaɓe ɓen toŋani ɓen. 
<verse="14" />Ɓay wonii Iisaa yi'ii ɗun, o tikki, o wi'i: «Accee paykoy koy ara e an, wota on haɗu koy, ko fii laamu Alla ngun ko sifa makkoy wonani. 
<verse="15" />Ka haqiiqa mi andinii on, kala mo jaɓiraali laamu Alla ngun wa paykun, haray o naatataa ton few.» 
<verse="16" />Ɓawto ɗun o hirbii paykoy koy, o fawi juuɗe makko ɗen e makkoy, o du'anii koy.
  Fii Hooreejo Alɗuɗo on
  <para style="r">(<ref loc="MAT 19:16-30">Mat. 19.16-30</ref>; <ref loc="LUK 18:18-30">Luk. 18.18-30</ref>)
  
    
<verse="17" />Ɓay wonii Iisaa fokkitii, onsay goɗɗo dogi, ari, jiccii yeeso makko. O landii mo, o wi'i: «Karamokoojo moƴƴo, hara ko honɗun mi haani waɗude fii yo mi heɓoy ngurndan poomayankejan ɗan?»
  
    
<verse="18" />Onsay Iisaa jaabii mo, wi'i: «Ko fii honɗun wi'irtaa mi moƴƴo? Hay gooto moƴƴaa si hinaa Alla Bajjo on. 
<verse="19" />Hiɗa andi yamirooje ɗen: ɗun ko wota a ittu hoore, wota a jeenu, wota a wujju, wota a seedito fenaande, wota a janfo hay gooto, teddinaa kadi yumma maa e ben maa.»<note caller="f" >10.19 Egg. 20.12-16 </note>
  
    
<verse="20" />O jaabii, o wi'i: «Karamoko'en, miɗo waɗude ɗun fow gila e cukankaaku an.»
  
    
<verse="21" />Ɓay Iisaa ndaaririi mo giggol, o wi'i mo: «No ŋakkan-maa fahin huunde wootere: yahu yeeyitaa kala ko jeyɗaa, okkaa miskinɓe ɓen, ɗun wonanoyte keyee ka kammuuli, onsay araa jokkaa mi.» 
<verse="22" />Ɓay on nanii ɗin konguɗi, o ɲirɓinii, o yahi himo aani, ko fii hari himo alɗi fota.
  Fii Accuɓe ko Jeyi kon fow, Jokki Iisaa
  
    
<verse="23" />Onsay kanko Iisaa o wi'i taalibaaɓe makko ɓen: «Emba no sattani jom jawle en ka ɓe naata ka laamu Alla.»
  
    
<verse="24" />Taalibaaɓe ɓen ŋalɗi fii ɗin yewtereeji. Kanko Iisaa o fillitii kadi, o wi'i ɓe: «Fayɓe an, emba naatugol ka laamu Alla no satti. 
<verse="25" />No ɓuri weeɓande ngelooba ka mba rewa e wuddere meselal edii ka jom jawle en naata ka laamu Alla.»
  
    
<verse="26" />Taalibaaɓe ɓen ɓurti ŋalɗude kadi, ɓe woni e wi'indirgol: «E hara ko hombo dandoytee?»
  
    
<verse="27" />Iisaa ndaari ɓe, wi'i: «Ɗun waawantaako neɗɗanke, kono Alla kan wonaa non, kala huunde no waawanoo mo.»
  
    
<verse="28" />Onsay Petruusu wi'i mo: «Awa e hino, men accii ko men jeyi kon fow, men jokkii on.»
  
    
<verse="29" />Iisaa jaabii, o wi'i: «Ka haqiiqa mi andinii on, kala accuɗo suudu mun ndun e musiɓɓe mun ɓen e bandiraaɓe mun ɓen e yumma mun e ben mun e ɓiɓɓe mun ɓen e gese mun ɗen sabu innde an nden e Kibaaru Moƴƴo on, 
<verse="30" />o heɓoyay ko ɓuri ɗun laabi teemedere: cuuɗi e musiɓɓe e bandiraaɓe e neeniraaɓe e ɓiɓɓe e gese e cukkeede ka aduna ɗoo. Ka aduna aroyoowo o heɓoyay ngurndan poomayankejan. 
<verse="31" />Kono wonɓe yeeso buy wontiroyay ɓaawo, ɓaawooɓe ɓen wontiroya yeeso.»
  Fii ko Saatii Heɓoyde Iisaa kon
  <para style="r">(<ref loc="MAT 20:17-19">Mat. 20.17-19</ref>; <ref loc="LUK 18:31-34">Luk. 18.31-34</ref>)
  
    
<verse="32" />Nde tawnoo hiɓe ka laawol fii yahugol Yerusalaam, Iisaa wonti yeeso maɓɓe, taalibaaɓe ɓen ŋalɗi, jokkunooɓe ɓen kadi huli. Iisaa pottini sappoo e ɗiɗooɓe ɓen sera, o woni ɓe e yewtugol ko heɓoyta mo kon. 
<verse="33" />O wi'i ɓe: «Awa hiɗen yahude Yerusalaam. Ɓii-Aaden on wattete e juuɗe hooreeɓe yottinooɓe sadaka ɓen e jannooɓe fii Sariya on ɓen, ɓe happana mo wareede, ɓe watta mo e juuɗe ɓe wonaa Yahuudiyanke ɓen, 
<verse="34" />ɓen jala mo, ɓe tutta e hoore makko, ɓe focca mo, onsay ɓe wara mo. Balɗe tati ɓawto ɗun o immitoo.»
  Fii ko Yaaquuba e Yuuhanna Torii Iisaa kon
  <para style="r">(<ref loc="MAT 20:20-28">Mat. 20.20-28</ref>; <ref loc="LUK 22:25-27">Luk. 22.25-27</ref>)
  
    
<verse="35" />Onsay Yaaquuba e Yuuhanna, ɗun ko ɓiɓɓe Zabadii ɓen, ɓadii Iisaa, ɓe wi'i mo: «Karamoko'en meɗen faalaa yo on waɗan men ko men torotoo on kon.»
  
    
<verse="36" />O wi'i ɓe: «Ko honɗun faalaɗon yo mi waɗan on?»
  
    
<verse="37" />Ɓe wi'i mo: «Ko yo on newnan men jooɗoyagol ka laamu mon darjinngu, goɗɗo e amen wonira ka ɲaamo mon, oya on ka nano mon.»
  
    
<verse="38" />Kono Iisaa wi'i ɓe: «On andaa ko wonɗon lan toraade. E hara on waaway yarirde jardukun tampere kun mi yarirta kun, maa looteede lootannde tampere nde mi lootoytee nden?»
  
    
<verse="39" />Ɓe jaabii: «Men waaway.»
  Iisaa wi'i ɓe kadi: «Ko goonga on yariray jardukun kun mi yarirta kun, e on lootete lootannde tampere nde mi lootoytee nden. 
<verse="40" />Kono fii jooɗoyagol ka ɲaamo an maa ka nano an, hinaa min yeɗata ɗun: ɗon no yeɗaa ɓe fii mun eɓɓanaa ɓen.»
  
    
<verse="41" />Ɓay ɓeya taalibaaɓe sappo nanii ɗun, ɓe fuɗɗii seytinande Yaaquuba e Yuuhanna. 
<verse="42" />Onsay Iisaa noddi ɓe, o wi'i: «Hiɗon andi ɓee ɓe jogitorɗen wa hooreeɓe ɗiya leƴƴi no laamori ɗi doole, awa kadi lamɓe maɓɓe ɓen no feƴƴintini laamu ngun e hoore maɓɓe. 
<verse="43" />Kono onon, wota on wa'u wa ɓen. Kala faalaaɗo wonde tedduɗo e hakkunde mon, yo wonu kurkaadu mon. 
<verse="44" />Awa kadi kala faalaaɗo wonde yeesoojo e hakkunde mon, yo wonu maccuɗo fow, 
<verse="45" />ko fii Ɓii-Aaden on ardaali fii kurkanegol, kono ko fii kurkanagol, okkitira ngurndan mun ɗan fii cottudi ɗuuɗuɓe.»
  Fii no Iisaa Wuntiniri Bunɗo Yeerikoo
  <para style="r">(<ref loc="MAT 20:29-34">Mat. 20.29-34</ref>; <ref loc="LUK 18:35-43">Luk. 18.35-43</ref>)
  
    
<verse="46" />Onsay ɓe hewti Yeerikoo. Ɓay wonii kanko Iisaa e taalibaaɓe makko ɓen e jamaa ɗuuɗuɗo on ɓe yaltii ɗon, tawi bunɗo torotooɗo no wi'ee Bartimaawu, on ko ɓiɗɗo oo wi'eteeɗo Timaawu, no jooɗii ka sera laawol. 
<verse="47" />O nani wonde ko Iisaa oo jeyaaɗo Naasirata woni feƴƴude. Onsay o woni e ewnagol, wi'a: «Ko an yo Iisaa, ɓii Daawuuda, yurminan!»
  
    
<verse="48" />Ɗuuɗuɓe feli mo fii yo o fanku, kono o ɓurti ewnaade, wi'a: «Ko an yo ɓii Daawuuda, yurminan!»
  
    
<verse="49" />Onsay Iisaa dartii, o wi'i: «Noddee mo!»
  Ɓe noddi bunɗo on, e hoore hiɓe wi'a mo: «Wakkilo, immoɗaa, himo noddude ma!» 
<verse="50" />Bunɗo on kadi bugii dolokke mun on, immii tinna, o ari e Iisaa.
  
    
<verse="51" />Onsay Iisaa jaabii mo, wi'i: «Ko honɗun faalaɗaa yo mi waɗane?»
  Kanko bunɗo on o wi'i mo: «Karamoko'en, ko yo mi hettu giiɗe an ɗen.»
  
    
<verse="52" />Iisaa wi'i mo kadi: «Yahu, gomɗinal maa ngal hisinii ma.» Ɗon kisan o wunti, o woni e jokkugol Iisaa e yaadu ndun.
  <chapter="11" />
  Fii Naatugol Iisaa Yerusalaam
  <para style="r">(<ref loc="MAT 21:1-11">Mat. 21.1-11</ref>; <ref loc="LUK 19:28-40">Luk. 19.28-40</ref>; <ref loc="JHN 12:12-19">Yhn. 12.12-19</ref>)
  
    
<verse="1" />Ɓay wonii ɓe ɓadike Yerusalaam haa ɓe hewtii Bayti-Faazii e Betanii, ɗun ko takko Fello Zaytuuni ngon, kanko Iisaa o nuli taalibaaɓe makko ɗiɗo, 
<verse="2" />o wi'i ɓe: «Yahee e ngoo hoɗo wongo yeeso mon ɗoo. No naatirɗon e maggo on taway ɗon mbabun kun goɗɗo waɗɗaaki haa hande no humii ɗon. Hunton kun, addon. 
<verse="3" />Si goɗɗo aru on e landaade: ‹Ko honɗun waɗanton ɗun?›, on wi'ay mo: ‹Ko haaju Koohoojo on yani e makkun. O artiray kun ko neeɓaa.› »
  
    
<verse="4" />Onsay ɓe yahi, ɓe tawi mbabun no humii ka yaasi e binde dambugal ka ɗatal, ɓe hunti kun. 
<verse="5" />Woɓɓe e wonnooɓe ɗon ɓen wi'i ɓe: «Ko honɗun waɗi si hiɗon huntude mbabun kun?» 
<verse="6" />Ɓe jaabori no Iisaa wiirunoo ɓe non. Onsay ɓe acci ɓe yahi. 
<verse="7" />Ɓe addani Iisaa mbabun kun. Ɓe ndaɗɗani mo conci maɓɓe ɗin e hoore makkun. Iisaa jooɗii e hoore makkun. 
<verse="8" />Yimɓe buy ndaɗɗani mo conci mun ɗin ka laawol, woɓɓe calɗi ɗi ɓe saltii ka buruure ɗin. 
<verse="9" />Tawi hikkornooɓe yeeso makko ɓen e iwtirnooɓe ɓaawo ɓen no ewnaade wi'a:
  «Hosannaa!
  <para style="q2">Yo barki wonan oo wonɗo arude e innde Joomiraaɗo on!
  
    
<verse="10" />Barki wonanii nguu laamu wongu arude,
  <para style="q2">ɗun ko nguu laamu ben men Daawuuda!
  <para style="q2">Darja ɓurɗo toowude wonanii ma!»<note caller="g" >11.10 Zab. 118.25-26 </note>
  
    
<verse="11" />Ɓay Iisaa naatii Yerusalaam, o yahi ka juulirde mawnde, o taskii fow. Nde tawnoo niɓɓii, o yahi Betanii kanko e sappoo e ɗiɗooɓe ɓen.
  Fii no Iisaa Huɗiri Ƴibbehi
  <para style="r">(<ref loc="MAT 21:18-19">Mat. 21.18-19</ref>)
  
    
<verse="12" />Bimbi nden ɲande, ko ɓe yaltata Betanii, kanko Iisaa o weelaa. 
<verse="13" />O haynii ƴibbehi maruki haako ka woɗɗitii. O yahi ndaarugol si o taway ton goɗɗun. Ɓay o ɓadike o tawi ko haako tun, ko fii hari hinaa dabbunde ƴibbe. 
<verse="14" />Onsay o wi'i ki: «Wota goɗɗo ɲaamitu hande kadi ɓiɓɓe maa ɓen.» Taalibaaɓe makko ɓen nani ko o wi'i kon.
  Fii no Iisaa Raɗori Yeeyooɓe ɓen ka Juulirde Mawnde
  <para style="r">(<ref loc="MAT 21:12-17">Mat. 21.12-17</ref>; <ref loc="LUK 19:45-48">Luk. 19.45-48</ref>; <ref loc="JHN 2:13-16">Yhn. 2.13-16</ref>)
  
    
<verse="15" />Ɓay ɓe hewtii Yerusalaam, Iisaa naatiri ka dingiral juulirde mawnde, o woni e raɗagol yeeyaynooɓe ɓen e soodaynooɓe ɓen ka juulirde. O wayliti taabe waɗaynooɓe sensa-sensita ɓen e julle yeeyaynooɓe gabooji ɓen. 
<verse="16" />Tawi o jaɓataa hay gooto naɓora goɗɗun ka nder dingiral juulirde, 
<verse="17" />e hoore himo jannaynoo ɓe, wi'a: «Hinaa no windii: ‹Suudu an ndun innoyte suudu torordu ndu leƴƴi ɗin fow torotoo Alla e mun?›<note caller="h" >11.17a Isa. 56.7 </note> Kono onon on wattii ndu fammeere wuyɓe!»<note caller="i" >11.17b Yer. 7.11 </note>
  
    
<verse="18" />Kono ɓay hooreeɓe yottinooɓe sadaka ɓen e jannooɓe fii Sariya on nanii ɗun, ɓe woni e ɗaɓɓugol feere no ɓe sahinbinira mo. Kono tawi hiɓe huli mo, ko fii hari jamaa on fow no ŋalɗidi e ko o jannata kon. 
<verse="19" />Ɓay niɓɓii, Iisaa e taalibaaɓe mun ɓen yalti ka saare.
  Jannde fii Ƴibbehi kin
  <para style="r">(<ref loc="MAT 21:20-22">Mat. 21.20-22</ref>)
  
    
<verse="20" />Wa ko ɓe feƴƴata bimbi, taalibaaɓe ɓen yi'i kiya ƴibbehi no yoori haa ka ɗaɗi. 
<verse="21" />Onsay Petruusu anditi ko feƴƴi kon. O wi'i Iisaa: «Karamoko'en, ndaaree! Ƴibbehi ki huɗunoɗon kin yoorii!»
  
    
<verse="22" />Iisaa ƴetti haala kan, wi'i ɓe: «Gomɗinee Alla! 
<verse="23" />Ko fii, ka haqiiqa mi andinii on, si goɗɗo wi'u ngoo fello yo ngo ɓoro ɗoo, ngo yaha ka baharu, hara o sikkitaaki ka ɓernde makko, hara himo gomɗini ko o wi'i kon waɗay, ɗun waɗante mo. 
<verse="24" />Ko ɗun waɗi si mi wi'ay on, kala ko landiɗon e nder toragol Alla, hoolee on hendike ɗun, ɗun waɗante on. 
<verse="25" />Nde hiɗon toroo Alla, hara hiɗon seytinani goɗɗo, yaafee mo, fii no Ben mon Wonɗo ka kammu on yaaforana on onon kadi bonnereeji mon ɗin. 
<verse="26" />Kono si on yaafanaaki ɓe, haray Ben mon Wonɗo ka kammu on kaɲun kadi yaafantaako on bonnereeji mon ɗin.»
  Lande fii Bawgal Iisaa ngal
  <para style="r">(<ref loc="MAT 21:23-27">Mat. 21.23-27</ref>; <ref loc="LUK 20:1-8">Luk. 20.1-8</ref>)
  
    
<verse="27" />Ɓe yiltitii kadi Yerusalaam. E nder ko Iisaa jindata kon ka nder juulirde mawnde, hooreeɓe yottinooɓe sadaka ɓen e jannooɓe fii Sariya on wondude e mawɓe ɓen ari e makko. 
<verse="28" />Ɓe wi'i mo: «Ko e ley kongol hombo wonɗaa waɗude ɗun e ko e ley kongol hombo wonɗaa fii ko wonɗaa waɗude koo?»
  
    
<verse="29" />Iisaa jaabii ɓe, wi'i: «Min kadi mi landoto on huunde wootere. Si on jaabike lan, onsay mi yeetoto on ko e ley kongol hombo mi woni waɗirde ɗun. 
<verse="30" />E hara lootugol ko Yaayaa lootaynoo yimɓe ɓen kon, ko honto iwri: ko ka arsi, kaa ko e neɗɗanke? Jaabee lan.»
  
    
<verse="31" />Kono ɓe wi'indiri: «Si en jaabike mo ko ka arsi iwri, o wi'ay en ko honɗun haɗunoo gomɗinen mo? 
<verse="32" />Si en jaabike mo-le ko e neɗɗanke ɗun iwri.» (E hin-le hiɓe huli jamaa on, ko fii fow no jogori Yaayaa wa annabaajo tigi.) 
<verse="33" />Onsay ɓe jaabii Iisaa: «Men andaa.»
  Kanko kadi o wi'i ɓe: «Min kadi mi wowlantaa on ko e ley kongol hombo mi woni waɗirde ɗun.»
  <chapter="12" />
  Misal Ƴettaangal e Halfinaaɓe Tutateeri Wiiɲu
  <para style="r">(<ref loc="MAT 21:33-46">Mat. 21.33-46</ref>; <ref loc="LUK 20:9-19">Luk. 20.9-19</ref>)
  
    
<verse="1" />Ɓawto ɗun Iisaa woni kadi yewtirgol ɓe mise, o wi'i ɓe: «Goɗɗo tutuno wiiɲu, o howi tutateeri ndin, o jasi ngayka fii ka wiiɲu on oƴƴee, o waɗi bente ka reenoowo on wona, o halfini ndi remooɓe wiiɲu ɓen, o yahi safaari. 
<verse="2" />Ɓay saa'i soɲitugol wiiɲu on hewtii, o immini kurkaadu makko haa e remooɓe wiiɲu ɓen fii yo ɓen jonnan mo ɓiɓɓe wiiɲu geɓal makko ngal. 
<verse="3" />Kono ɓen hendii mo piyi, ɓe immintini mo juuɗe mehe. 
<verse="4" />O immini kurkaadu makko goo kadi, ɓe piyi onɗon kadi e hoore, ɓe hersini. 
<verse="5" />O immini kadi tammo, ɓe wari on. E ɗuuɗuɓe ɓe o imminnoo piyaa, woɓɓe waraa.
  
    
<verse="6" />«Tawi ko ɓiɗɗo makko yiɗaaɗo on tun o luttirnoo. Ka sakkitorun o immini mo haa e maɓɓe, himo wi'a: ‹Ɓe teddinay ɓiɗɗo an on.›
  
    
<verse="7" />«Kono kamɓe remooɓe wiiɲu ɓen ɓe haldi: ‹Ɓay ko oo woni ronoowo on, waren mo, ɗun ndondi ndin wontanay en!› 
<verse="8" />Onsay ɓe nangi mo, ɓe wari, ɓe bugii ka ɓaawo tutateeri wiiɲu.»
  
    
<verse="9" />Iisaa wi'i kadi: «Jooni non, hara ko honɗun jom ndin tutateeri wiiɲu waɗata ɓen? On aray, re'a ɓen remooɓe wiiɲu, o jonna tutateeri ndin woɓɓe goo.» 
<verse="10" />Onsay Iisaa wi'i ɓe kadi: «E hara on jangaali ko bindi ɗin wi'i kon? Ko fii hiɗi wi'i wonde:
  ‹Hayre nde mahooɓe ɓen hawkunoo nden
  <para style="q2">wontii hittunde ka soɓɓundu.
  
    
<verse="11" />Ɗun ko e Joomiraaɗo on iwri,
  <para style="q2">ɗun no hawnii e gite men!› »<note caller="j" >12.11 Zab. 118.22-23 </note>
  
    
<verse="12" />Ɓay ɓe faamii wonde ko fii maɓɓe Iisaa waɗani ngal misal, ɓe woni e ɗaɓɓugol feere no ɓe nangira mo, kono hari hiɓe huli jamaa on. Onsay ɓe acci mo ɗon, ɓe yahi.
  Fii no Iisaa Ndarndoraa fii Yoɓugol Sagalle
  <para style="r">(<ref loc="MAT 22:15-22">Mat. 22.15-22</ref>; <ref loc="LUK 20:20-26">Luk. 20.20-26</ref>)
  
    
<verse="13" />Onsay ɓe immini e Iisaa Fariisiyaaɓe goo e yimɓe Heroodu goo fii ko nangira mo konguɗi makko ɗin. 
<verse="14" />Ɓen ari, wi'i mo: «Karamoko'en meɗen andi ko on nunɗuɓe, awa kadi on ɗenƴotaako hay gooto, ko fii on ɓurdindinaa yimɓe ɓen, hiɗon jannirde laawol Alla ngol goonga. E hara no haani ka men yoɓa lanɗo mawɗo Roomu on sagalle, kaa haanaa? Meɗen haani yoɓude kaa men haanaa yoɓude?»
  
    
<verse="15" />Nde tawnoo Iisaa no andi faasiqiyaagal maɓɓe ngal, o jaabii ɓe, o wi'i: «Ko fii honɗun ndarndorton mi? Addanee lan dinaruuru, mi ndaara.» 
<verse="16" />Ɓe addi wooturu. Iisaa landii ɓe wi'i: «Ko nandolla hombo e bindi hombo woni e mayru?»
  Ɓe jaabii: «Ko lanɗo mawɗo Roomu on.»
  
    
<verse="17" />Onsay o wi'i ɓe: «Jonnitee lanɗo mawɗo Roomu on ko makko kon, jonniton Alla kadi ko mun kon.» Ɓe ŋalɗi e makko.
  Fii Sadduusiyaaɓe ɓen e Ummutal ngal
  <para style="r">(<ref loc="MAT 22:23-33">Mat. 22.23-33</ref>; <ref loc="LUK 20:27-40">Luk. 20.27-40</ref>)
  
    
<verse="18" />Sadduusiyaaɓe, wi'uɓe wonde ummutal alaa ɓen, ari landii Iisaa, ɓe wi'i mo: 
<verse="19" />«Karamoko'en, e hino ko Muusaa wi'i men kon: Si goɗɗo maayii accii ɓeyngu e ɓaawo ɓiɗɗo, haray miɲɲiraawo on mayɗo no haani ƴettude on keynguujo mo o acci fii no o heɓirana on kotiraawo makko jurriya. 
<verse="20" />Tawa non ɓen ɓiɓɓe ko ɓe njeeɗiɗo. Arano on jombii, maayii, accaali jurriya. 
<verse="21" />Ɗimmo on kadi ƴettii on keynguujo, maayii, accaali jurriya. Tammo on kadi wano non. 
<verse="22" />Tawii hay gooto e ɓen njeeɗiɗo accaali jurriya. Ɓay feƴƴii e maɓɓe ɓe fow, debbo on kadi maayii. 
<verse="23" />Ɓay hari ɓen njeeɗiɗoo non resii on debbo, ko hombo e ɓen on debbo wontanoyta ka ummutal?»
  
    
<verse="24" />Iisaa jaabii ɓe, wi'i: «E hino ko waɗi kon si hiɗon e nder palji, ko fii on alaa faamude bindi ɗin, on alaa faamude kadi bawgal Alla ngal. 
<verse="25" />Ko fii ka ummutal, worɓe ɓen resataa, rewɓe ɓen kadi resetaake, kono ɓe wa'ay wa malaa'ikaaɓe ɓen ka kammuuli. 
<verse="26" />E on jangaali ka deftere Muusaa fii mayɓe ɓen kan e ummutal maɓɓe ngal, ko Alla daalani mo kon ka binde pitahun, wonde: ‹Ko min woni Alla Ibraahiima e Alla Issaaqa e Alla Yaaquuba›?<note caller="k" >12.26 Egg. 3.6 </note> 
<verse="27" />Awa Alla wonaa Alla mayɓe ɓen kono ko o Alla wurɓe ɓen. Awa on faljii few!»
  Fii Yamirooje Ɓurɗe Mawnuɗe ɗen
  <para style="r">(<ref loc="MAT 22:34-40">Mat. 22.34-40</ref>; <ref loc="LUK 10:25-28">Luk. 10.25-28</ref>)
  
    
<verse="28" />Goɗɗo e jannooɓe fii Sariya on ɓen, ɓay nanii ko ɓe yewtidi kon, o ndaarii kadi o tawii Iisaa jaaborii no moƴƴiri, o ɓadii, o landii mo: «E nder yamirooje ɗen fow ko honɗun adii?»
  
    
<verse="29" />Iisaa jaabii, wi'i: «E hino ko adii kon: ‹Heɗitee yo Banii-Isra'iila'en, Alla Joomiraaɗo men on ko Joomiraaɗo gooto, 
<verse="30" />awa kadi yo a yiɗir Alla Joomiraaɗo maa on ɓernde maa nden fow e wonkii maa kin fow e hakkil maa kin fow e doole maa ɗen fow.›<note caller="m" >12.30 Yaɲ. 6.4-5 </note> 
<verse="31" />E hino ko hikki ɗon kon: ‹Yo a yiɗir ɲokondo maa on wano yiɗirɗaa hoore maa non. Yamirooje goo ɓurɗe ɗee mawnude alaa.› »<note caller="n" >12.31 Lew. 19.18 </note>
  
    
<verse="32" />On jannoowo fii Sariya on wi'i mo: «Moƴƴii, yo karamoko'en, on wowlii goonga wi'ugol Alla ko Bajjo, goɗɗo goo kadi alaa ko wonaa kanko, 
<verse="33" />yiɗira mo ɓernde mun nden fow e hakkil mun kin fow e doole mun ɗen fow, e yiɗirgol ɲokondo mun wa hoore mun, ɗun no ɓuri sadakaaji sunneteeɗi ɗin fow e ɗiya sadakaaji fow.»
  
    
<verse="34" />Ɓay Iisaa ndaarii tawii o jaaborii hakkil, o wi'i mo: «A woɗɗondiraa e laamu Alla ngun.» Ɓawto ɗun hay gooto suusaali mo landaade.
  Fii Hakkunde Almasiihu on e Daawuuda
  <para style="r">(<ref loc="MAT 22:41-46">Mat. 22.41-46</ref>; <ref loc="LUK 20:41-44">Luk. 20.41-44</ref>)
  
    
<verse="35" />Wa fewndo ko Iisaa jannata ka juulirde mawnde, o wi'i: «Ko honno jannooɓe fii Sariya on ɓen waawiri wi'ude wonde Almasiihu on ko jurriya Daawuuda? 
<verse="36" />E hin-le, immorde e Ruuhu Seniiɗo on, Daawuuda tigi no wi'i:
  ‹Joomiraaɗo on daalani Joomi an on:
  <para style="q2">Jooɗor ka sengo an ɲaamo,
  <para style="q2">haa mi waɗa ayɓe maa ɓen ka ley teppe maa.›<note caller="ɲ" >12.36 Zab. 110.1 </note>
  
    
<verse="37" />«Daawuuda tigi wi'ii Almasiihu on ‹Joomi›, haray ko honno non Almasiihu on woniri jurriya makko?»
  Tawi jamaa ɗuuɗuɗo no heɗii mo e nder weltaare.
  
    
<verse="38" />O wi'i ɓe e nder ko o waajotoo kon: «Reenee e ɓee jannooɓe fii Sariya on, ɗun ko ɓee yiɗuɓe jindidugol e dolokkaaji njani, yiɗi hiwreede ka fottirɗe, 
<verse="39" />yiɗi saffawol aranol ngol ka juulirɗe, yiɗi ndaɗɗule arane ɗen ka nafagol. 
<verse="40" />Hiɓe jatta galleeji keynguuɓe, hiɓe junna julɗe maɓɓe fii yiingo. Awa ɓen heɓoyay ɲaawooje ɓurɗe sattude.»
  Fii Sadaka mo Keynguujo on Itti on
  <para style="r">(<ref loc="LUK 21:1-4">Luk. 21.1-4</ref>)
  
    
<verse="41" />Onsay Iisaa jooɗii ka yeeso arkawal sadaka, o woni e ndaarugol waɗaynooɓe ton kaalisi ɓen. Alɗuɓe buy waɗi ton kaalisi ɗuuɗuɗi. 
<verse="42" />O yi'i kadi keynguujo baaso no liɓa ton tammahoy ɗiɗoy, fotaykoy e peccun gootun si mbuuɗu feccaama nay. 
<verse="43" />Onsay kanko Iisaa o noddi taalibaaɓe makko ɓen, o wi'i ɓe: «Ka haqiiqa mi andinii on, ko oo keynguujo baaso itti kon no ɓuri ko ɓeya fow itti kon waɗi ka arkawal sadaka. 
<verse="44" />Ko fii ɓeya fow ko ko ɓurtani ɗun kon ɓe waɗi, kono kanko keynguujo on e waasiɗude, ko ko o mari kon fow fii ko o wuurira o waɗoyi ton.»
  <chapter="13" />
  Maandeeji fii Artoygol Iisaa Almasiihu on
  <para style="r">(<ref loc="MAT 24:1-2">Mat. 24.1-2</ref>; <ref loc="LUK 21:5-6">Luk. 21.5-6</ref>)
  
    
<verse="1" />Wa fewndo ko Iisaa iwata ka juulirde mawnde, goɗɗo e taalibaaɓe makko ɓen wi'i mo: «Karamoko'en, ndaaree kaaƴe labaaɗe e darnoodi fotundi!»
  
    
<verse="2" />Iisaa jaabii mo, wi'i: «A yi'ii ndii darnoodi mawndi? Hay hayre e hoore hayre luttoytaa ɗoo ko lancaaka.»
  
    
<verse="3" />Onsay o jooɗoyii ka Fello Zaytuuni yeeso juulirde nden. Onsay Petruusu e Yaaquuba e Yuuhanna e Andaraawu landii mo e gundoo, 
<verse="4" />ɓe wi'i: «Yeeto men ko honde tuma ɗun waɗoyta, e ko honɗun wonoyta maande laatagol ɗun fow?»
  
    
<verse="5" />Onsay Iisaa wi'i ɓe: «Reenee fii wota hay gooto faljin on, 
<verse="6" />ko fii buy aroyay ɓaarora innde an nden, hara no wi'a ko kaɲun woni Almasiihu on. Awa ɓen faljinoyay yimɓe ɗuuɗuɓe. 
<verse="7" />Awa kadi, nde nanoyɗon fii hareeji no wowlee woo, e haalaaji fii gereeji, haray wota on hulu, ko fii bee ɗun waɗa, kono hinaa ɗon wonata lannoode nden. 
<verse="8" />Hareeji kadi waɗoyay hakkunde leƴƴi ɗin. Laamateeriiji ɗin kadi immondirana, dimbanɗe leydi waɗira e nokkeeli goo, heegeeji kadi waɗa. Ko ɗun wonata fuɗɗoode sattendeeji nanditayɗi e muuseendi ŋata ɗin.
  
    
<verse="9" />«Awa reenee hoore mon, ko fii ɓe naɓoyay on ka ɲaawirɗi, ɓe foccoya on ka juulirɗe, naɓeɗon ka yeesooɓe ɓen e ka lamɓe ɓen sabu an, fii ko wonana ɓe seedee. 
<verse="10" />Kono ko adii kon bee Kibaaru Moƴƴo on feɲɲinanee leƴƴi ɗin fow. 
<verse="11" />Kono tuma ɓe naɓi on fii wattugol on e joge, wota on jiɓoyo ko wi'on. Kono wowlee ko longinaɗon e on saa'i ɗon kon tigi. Ko fii haray hinaa onon woni wowlude, kono ko Ruuhu Seniiɗo on. 
<verse="12" />Ko fii goɗɗo ƴettoyay musiɗɗo mun, watta mo e joge fii yo o ware, baabaajo kadi warra non ɓiɗɗo mun. Fayɓe ɓen kadi hawtanoyoo mawɓe mun ɓen, ɓe wona sabu haa ɓe waree. 
<verse="13" />Fow aɲoyay on sabu innde an nden. Kono mo ŋaɲɲike ɗun haa ka lannoode, o dandoyte.
  
    
<verse="14" />«Nde yi'uɗon huunde harmunde caabinaynde nden daakike ka nde haanaa wonude ɗon woo,<note caller="ŋ" >13.14 Dan. 9.27, 11.31, 12.11 </note> (haray yo jangoowo on faamu), onsay yo hoɗuɓe ka diiwal Yahuuda ɓen dogir ka pelle. 
<verse="15" />On wonɗo ka fowtorde hoore suudu mun wota tippano goɗɗun ka nder suudu. 
<verse="16" />On wonɗo kadi ka ngesa wota yiltito fii ƴettugol dolokke mun on. 
<verse="17" />E nder ɗen balɗe ɗon, bone wonanay sowiiɓe ɓen e muyninayɓe ɓen. 
<verse="18" />Awa toree fii wota ɗun ardu ndungu. 
<verse="19" />Ko fii satteende waɗay e ɗen ɲalaaɗe nde sifa mun waɗaali haa hande, gila ka fuɗɗoode aduna mo Alla tagi, e nde ɓuri mun waɗitataa han kadi. 
<verse="20" />Si tawno Joomiraaɗo on raɓɓinɗinaano ɗen ɲalaaɗe, hay gooto daɗataano, kono o raɓɓinɗinay ɗe sabu suɓaaɓe ɓe o suɓii ɓen.
  
    
<verse="21" />«Awa si goɗɗo aru on e wi'oyde wonde: ‹Almasiihu on no ɗoo!› maa ‹himo ɗaa!›, wota on hoolo mo. 
<verse="22" />Ko fii waɗitiiɓe almasiihu e waɗitiiɓe annaba feeɲoyay, ɓe waɗoya maandeeji e kaawakeeji fii no ɓe faljinira hay suɓaaɓe ɓen, si no gasaynoo. 
<verse="23" />Awa reenee, ko fii mi hiitanike on fii ɗun fow.»
  Fii Ardu Ɓii-Aaden on, ɗun ko Iisaa
  <para style="r">(<ref loc="MAT 24:29-31">Mat. 24.29-31</ref>; <ref loc="LUK 21:25-28">Luk. 21.25-28</ref>)
  
    
<verse="24" />«Kono e ɗen ɲalaaɗe, ɓawto nden satteende, ‹Naange ngen niɓɓitay, tawa lewru ndun jalbataa, 
<verse="25" />koode ɗen ka kammu kadi yana, ko tiiɗi kon ka kammu kadi dimboyoo.›<note caller="p" >13.25 Isa. 13.10 e 34.4 </note>
  
    
<verse="26" />«Ontuma non Ɓii-Aaden on yi'oyte, no ara e duule, hara himo arda e bawgal mawngal e mangural. 
<verse="27" />Onsay o nuloya malaa'ikaaɓe makko ɓen, o mooɓa suɓaaɓe makko ɓen gila funnaange heɓi hirnaange e gila nano heɓi ɲaamo, gila ka leydi haa ka kattudi kammuuli.
  
    
<verse="28" />«Yo misal ƴibbehi kin wonan on gandal. Nde calɗi makki on hecciɗiri, ɗi wiliti, on andanay hoore mon wonde setto ngon ɓadike. 
<verse="29" />Ko wano non kadi, no yiiruɗon ɗii piiji no waɗa woo, haray andee wonde Ɓii-Aaden on ɓadike ka dambugal. 
<verse="30" />Ka haqiiqa mi andinii on, ɗun fow waɗay ado nguu jamaanu feƴƴude. 
<verse="31" />Kammu ngun e leydi ndin feƴƴay, kono min konguɗi an ɗin feƴƴataa.
  
    
<verse="32" />«Kono hay gooto andaa fii nden ɲalaande e on saa'i, hinaa hay malaa'ikaaɓe ɓen ka kammuuli, hinaa hay Ɓiɗɗo on, kono ko Baabaajo on tun andi fii nden ɲalaande e on saa'i. 
<verse="33" />Awa reenee, wattanon yiila! Ko fii on andaa nde on saa'i wonata. 
<verse="34" />Ɗun no wa'i wa neɗɗo wonɗo yahude safaari, acca suudu mun, o halfina mo kala e kurkaaduuɓe makko ɓen golle mun, o yamira wonɗo ka dambugal on aynugol. 
<verse="35" />Awa, wattanee yiila, ko fii on andaa nde jom suudu ndun artata, si ko kiikiiɗe, maa si ko tumbere jemma, maa si ko nde ndonto no ƴogga, maa si ko bimbi. 
<verse="36" />Hulee wota o aru cuppet, o tawa hiɗon ɗaanii. 
<verse="37" />Ko mi wowlani on kon, ko fow mi wowlani: wattanee yiila!»
  <chapter="14" />
  Fii no Hooreeɓe Diina ɓen Haldiri Janfagol Iisaa
  <para style="r">(<ref loc="MAT 26:1-5">Mat. 26.1-5</ref>; <ref loc="LUK 22:1-2">Luk. 22.1-2</ref>; <ref loc="JHN 11:45-53">Yhn. 11.45-53</ref>)
  
    
<verse="1" />Tawi, si balɗe ɗiɗi feƴƴii, Juldeere Yawtaneede nden e Juldeere Bireedi ɗe Aldaa e Lewen ɗen waɗay.<note caller="q" >14.1 Egg. 12 </note> Tawi hooreeɓe yottinooɓe sadaka ɓen e jannooɓe fii Sariya on ɓen no ɗaɓɓaynoo ko honno ɓe nangirta Iisaa ƴoyre, ɓe wara mo. 
<verse="2" />Tawi hiɓe wi'a: «Hinaa ka fewndo juldeere, fii wota murtaldu waɗu e hakkunde jamaa on.»
  Fii no Debbo Juuriri Nebban ka hoore Iisaa
  <para style="r">(<ref loc="MAT 26:6-13">Mat. 26.6-13</ref>; <ref loc="JHN 12:1-8">Yhn. 12.1-8</ref>)
  
    
<verse="3" />Nde tawnoo Iisaa no ka saare Betanii ka suudu Sim'uunu oo nawnunooɗo ɗamajan, wa fewndo ko o jooɗii fii nafagol, debbo naati. Tawi on debbo no jogii tindohun hayre daneere tew angiri laaɓundi, satta-cogguuri, no wi'ee ‹naar›. On debbo fusi tindohun kun, o juuri angiri ndin ka hoore Iisaa.
  
    
<verse="4" />Woɓɓe e taalibaaɓe ɓen seytini, ɓe wi'indiri: «Ko honɗun woni nafa bonnugol ndii angiri? 
<verse="5" />Ko fii en waawayno ndi yeeyude ɓuri dinaruuji teemeɗɗe tati, okken miskinɓe ɓen!» Onsay ɓe feli debbo on.
  
    
<verse="6" />Kono Iisaa wi'i: « Tertee mo! Ko fii honɗun sattinanton mo? Ko kuugal moƴƴal o waɗanimmi. 
<verse="7" />Miskinɓe ɓen kan, hiɗon wondi e maɓɓe soono woo, on waaway ɓe waɗande ko moƴƴi nde faalaɗon woo, kono min, on wondataa e an soono woo. 
<verse="8" />Kanko debbo on o waɗii ko o waawi kon: o urnii ɓandu an ndun ado ndu surreede. 
<verse="9" />Ka haqiiqa mi andinii on, kala ka oo Kibaaru Moƴƴo feɲɲinaa e aduna on, fii koo ko oo debbo waɗi kadi sifete, o anditanee.»
  Fii no Yudaasi Janfori Iisaa
  <para style="r">(<ref loc="MAT 26:14-16">Mat. 26.14-16</ref>; <ref loc="LUK 22:3-6">Luk. 22.3-6</ref>)
  
    
<verse="10" />Onsay goɗɗo e sahaabaaɓe Iisaa ɓen sappoo e ɗiɗo, ɗun ko Yudaasi Iskariiyu, yahi tawoyi hooreeɓe yottinooɓe sadaka ɓen, fii no o wattira Iisaa e juuɗe maɓɓe. 
<verse="11" />Ɓe heɗii mo, ɓe weltori ɗun, ɓe fodi mo yeenugol mo kaalisi. Onsay, kanko Yudaasi, o woni e ɗaɓɓugol feere no o wattira Iisaa e juuɗe maɓɓe.
  Fii Nafakka Juldeere Yawtaneede nden
  <para style="r">(<ref loc="MAT 26:17-29">Mat. 26.17-29</ref>; <ref loc="LUK 22:7-23">Luk. 22.7-23</ref>; <ref loc="JHN 13:21-30">Yhn. 13.21-30</ref>)
  
    
<verse="12" />Ka ɲallal aranal Juldeere Bireedi ɗe Aldaa e Lewen ɗen, ɗun ko ɲande baalun kun hirsetee, taalibaaɓe Iisaa ɓen wi'i mo: «Ko honto faalaɗon yo men moƴƴinanoy on nafakka Juldeere Yawtaneede nden?»
  
    
<verse="13" />Onsay o immini ɗiɗo e taalibaaɓe makko ɓen, o wi'i ɓe: «Yahee ka saare. On fottay e gorko rondiiɗo loonde ndiyan, on jokkay mo. 
<verse="14" />Ka o naatiri woo, on wi'ay jom ndun suudu: ‹Karamoko'en wi'ii men yo men lando on ko honto ɓe weerata, ɓe nafoda e taalibaaɓe maɓɓe ɓen nafakka Juldeere Yawtaneede nden?› 
<verse="15" />Ontuma o hollay on konkooru njanndu, weƴƴitaandu wertaa, ka koore dow. Ko ɗon moƴƴinton.»
  
    
<verse="16" />Ɓay taalibaaɓe ɓen yahii, ɓe hewtoyii ka saare, ɓe tawroyi no o haalirannoo ɓe non, ɓe moƴƴini nafakka juldeere nden.
  
    
<verse="17" />Ɓay niɓɓii, kanko Iisaa o ardi e sappoo e ɗiɗooɓe ɓen. 
<verse="18" />Wa fewndo ko ɓe jooɗii, hiɓe nafaade, kanko Iisaa o wi'i ɓe: «Ka haqiiqa mi andinii on, goɗɗo e mon, mo mi woni hawtidude, janfoto lan.»
  
    
<verse="19" />Onsay ɓe fuɗɗii aanude fota, mo bee e maɓɓe woni e wi'ugol mo: «E hara ko min?»
  
    
<verse="20" />O jaabii ɓe, o wi'i: «Ko goɗɗo e onon sappoo e ɗiɗooɓe ɓen, ɗun ko on mo mi yollidi jungo e miran gooto. 
<verse="21" />Awa Ɓii-Aaden on no yahude wano fii makko windori non, kono bone wonanii on janfotooɗo Ɓii-Aaden on! Ko ɓurnoo moƴƴande on neɗɗo ko si o jibinanooka!»
  
    
<verse="22" />E nder ko ɓe ɲaamata kon, Iisaa ƴetti bireedi. Ɓay o gaynii du'aade, o taƴiti, o jonni ɓe, e hoore himo wi'a: «Jaɓee ɲaamon, ɗunɗoo ko ɓandu an ndun nii.»
  
    
<verse="23" />O ƴetti kadi jardukun waɗorkun njaram, o jarni Alla, o jonni ɓe, ɓe fow ɓe yari. 
<verse="24" />O wi'i ɓe kadi: «Ɗunɗoo ko ƴiiƴan an ɗan nii, ƴiiƴan ahadi hibboyteeɗan fii ɗuuɗuɓe. 
<verse="25" />Ko fii ka haqiiqa mi andinii on, mi yaritataa hande kadi njaram ɓiɓɓe wiiɲu haa ɲande mi yaritoyta njaram wiiɲu kesan ka laamateeri Alla.»
  
    
<verse="26" />Ɓay wonii ɓe beytii beyti Zabuura, ɓe yahi ka Fello Zaytuuni.
  Fii no Iisaa Hiitori fii Yeddannde Petruusu nden
  <para style="r">(<ref loc="MAT 26:31-35">Mat. 26.31-35</ref>; <ref loc="LUK 22:31-34">Luk. 22.31-34</ref>; <ref loc="JHN 13:36-38">Yhn. 13.36-38</ref>)
  
    
<verse="27" />Onsay Iisaa wi'i ɓe: «On fow on selay lan, ko fii no windii: ‹Mi waray ngaynaako on, wuro baali ngon saakoo.›<note caller="r" >14.27 Zak. 13.7 </note> 
<verse="28" />Kono tuma mi immintinaa, mi hikkanto on yeeso, tawoyon mi Jaliilu.»
  
    
<verse="29" />Petruusu wi'i mo: «Hay si fow selay on, min ɗun wonantaa lan!»
  
    
<verse="30" />Onsay Iisaa jaabii mo, wi'i: «Ka haqiiqa mi andinii ma, hande e oo jemma tigi, ado ndonto ƴoggude laabi ɗiɗi, haray a yeddii fii an laabi tati.»
  
    
<verse="31" />Kono Petruusu tentini fota, o wi'i: «Hay si tawii bee mi maayida e mon, mi yeddataa fii mon few!» Ɓeya fow kadi wi'iri non.
  Fii no Iisaa Torori Alla ka wi'etee ɗon Jatsaymaani
  <para style="r">(<ref loc="MAT 26:36-46">Mat. 26.36-46</ref>; <ref loc="LUK 22:39-46">Luk. 22.39-46</ref>)
  
    
<verse="32" />Ɓawto ɗun ɓe yahi e ndee nokkuure wi'eteende Jatsaymaani. Kanko Iisaa o wi'i taalibaaɓe makko ɓen: «Jooɗee ɗoo haa mi toroyoo.» 
<verse="33" />O naɓori Petruusu e Yaaquuba e Yuuhanna. Onsay, o fuɗɗii heɓude annde e sokola, 
<verse="34" />o wi'i ɓe: «Wonkii an kin no aani haa e mayde. Wonee ɗoo, hiiren.»
  
    
<verse="35" />O yahi yeeso seeɗa, o sujji, o torii, o wi'i: «Si no gasa yo oo saa'i yawtan.» 
<verse="36" />O wi'i kadi: «Abba, Baaba an, hiɗa waawi kala huunde. Yo kun jardukun tampere pottito lan. Kono non wota faale an on waɗu, kono yo faale maa on waɗu.»
  
    
<verse="37" />O artoyi e taalibaaɓe ɓen, o tawi ɓe ɗaanike. O wi'i Petruusu: «Sim'uunu, a ɗaanike? Jaka a waawaali hiirude hay saa'i gooto? 
<verse="38" />Hiiree toroɗon fii wota on naatu e jarrabi. Wonkii kin no yiɗi waɗugol ko moƴƴi, kono ɓandu ndun no lo'i.»
  
    
<verse="39" />O woɗɗitii ɓe kadi ɗimmun, o torii, o fillitii ɗiya konguɗi. 
<verse="40" />O artoyi kadi, o tawi ɓe ɗaanike, ko fii hari gite maɓɓe ɗen teddii. Tawi ɓe andaa ko ɓe wi'a mo.
  
    
<verse="41" />O artoyi tammun, o wi'i ɓe: «E on ɗaani kadi, fowtiɗon? Jooni yonii, saa'i on hewtii. Awa Ɓii-Aaden on no watteede e juuɗe junuubanke'en. 
<verse="42" />Immee mahen, ko fii wonɗo janfaade lan on ɓadike!»
  Fii no Iisaa Nangiraa
  <para style="r">(<ref loc="MAT 26:47-56">Mat. 26.47-56</ref>; <ref loc="LUK 22:47-53">Luk. 22.47-53</ref>; <ref loc="JHN 18:3-12">Yhn. 18.3-12</ref>)
  
    
<verse="43" />E nder ko o yewtata kon, hawrondiri Yudaasi, tawdaaɗo e sappoo e ɗiɗooɓe ɓen, hewtidii e jamaa jogiiɗo kaafaaje e bedi, immorde e hooreeɓe yottinooɓe sadaka ɓen e jannooɓe fii Sariya on ɓen e mawɓe ɓen.
  
    
<verse="44" />Tawi wonɗo mo janfaade on waɗaniino ɓe ndee maande ɗoo, o wi'i: «Mo mi hirbii woo, haray ko on. Nangee mo, naɓon, aynon mo fota.» 
<verse="45" />Tun o hewti, o ɓadii Iisaa, e hoore himo wi'a: «Karamoko'en!» Onsay o hirbii mo. 
<verse="46" />Onsay ɓen yimɓe fawi Iisaa juuɗe, ɓe nangi mo. 
<verse="47" />Tun goɗɗo e wonnooɓe ɗon ɓen sorti kaafa mun kan, o soppi kurkaadu yottinoowo mawɗo sadaka on, o itti mo nowru ndun.
  
    
<verse="48" />Onsay Iisaa wi'i: «Hiɗon ardi e kaafaaje e bedi fii nangugol lan wa si ko ngujjo aranɗon? 
<verse="49" />E hin-le miɗo wondi e mon ɲande woo ka juulirde mawnde, miɗo janna, on nangaali lan. Kono ɗun waɗiri fii ko windanoo kon yo laato.» 
<verse="50" />Onsay ɓe o wondunoo ɓen fow acci mo ɗon, dogi.
  
    
<verse="51" />Suka waaniiɗo suddaare tun jokki mo, ɓe nangi mo kanko kadi. 
<verse="52" />Kono o sortii, o acci ɗon suddaare nden, o dogi, o ɓornaaki.
  Fii no Iisaa Addiraa Yeeso Hooreeɓe Diina ɓen
  <para style="r">(<ref loc="MAT 26:57-68">Mat. 26.57-68</ref>; <ref loc="LUK 22:54">Luk. 22.54</ref>, <ref loc="LUK 22:63-71">22.63-71</ref>; <ref loc="JHN 18:12-14">Yhn. 18.12-14</ref>, <ref loc="JHN 18:19-24">18.19-24</ref>)
  
    
<verse="53" />Onsay ɓe naɓi Iisaa ka yottinoowo mawɗo sadaka on, ka hooreeɓe yottinooɓe sadaka ɓen e mawɓe ɓen e jannooɓe fii Sariya on ɓen fow mottondiri ɗon. 
<verse="54" />Tawi Petruusu no iwtiri ɓaawo makko ka woɗɗitii haa ka nder tata yottinoowo mawɗo sadaka on, o jooɗodi e aynooɓe ɓen, tawi himo iwlaade ka binde yiite.
  
    
<verse="55" />Tawi hooreeɓe yottinooɓe sadaka ɓen e dental fewjooɓe ɓen fow no ɗaɓɓa seedeeji e hoore Iisaa fii no ɓe warira mo, kono laatii ɓe heɓaali. 
<verse="56" />Ko fii hari ɗuuɗuɓe no seeditoo penaale e hoore makko, kono tawi seedeeji maɓɓe ɗin yaadaa.
  
    
<verse="57" />Kono woɓɓe immii, seeditii fenaande e hoore makko, tawi hiɓe wi'a: 
<verse="58" />«Men nanii himo wi'a o lancay ndee juulirde mawnde darniraande juuɗe yimɓe, o darna wonnde goo e nder balɗe tati, nde tawata hinaa darniraande juuɗe yimɓe.» 
<verse="59" />Tawi hay e hoore ɗun seedee maɓɓe on yaadaa.
  
    
<verse="60" />Onsay yottinoowo mawɗo sadaka on immii ka hakkunde dental, o landii Iisaa, o wi'i: «A jaabotaako hay huunde e ko ɓee woni seeditaade e hoore maa kon?» 
<verse="61" />Kono Iisaa fanki, o jaabaaki hay huunde.
  Yottinoowo mawɗo sadaka on landii mo kadi, wi'i: «E hara ko an woni Almasiihu on, ɗun ko Ɓiɗɗo Alla Jom Barki on?»
  
    
<verse="62" />Iisaa jaabii, wi'i: «Ko min. On yi'ay kadi Ɓii-Aaden on no jooɗii ka sengo ɲaamo Jom Bawgal on, no arda e duule iwrude ka kammu.»
  
    
<verse="63" />Onsay yottinoowo mawɗo sadaka on seeki conci mun ɗin, wi'i: «Ko seedeeji honɗi kadi faalaɗen? 
<verse="64" />On nanii hoyre makko nden. Ko honɗun fottanɗon e ɗun?»
  Fow happirani mo foddugol e mayde. 
<verse="65" />Woɓɓe woni e tuttugol mo, e buumugol mo yeeso ngon, e uttagol mo e hoore hiɓe wi'a mo: «Hotto!». Aynooɓe ɓen kadi jaɓɓori mo bante.
  Fii no Petruusu Yeddiri fii Iisaa
  <para style="r">(<ref loc="MAT 26:69-75">Mat. 26.69-75</ref>; <ref loc="LUK 22:54-62">Luk. 22.54-62</ref>; Yhn. 18.15-18, 25-27)
  
    
<verse="66" />Fewndo ko Petruusu jooɗii ley ka nder tata, goɗɗo e rewɓe kurkaaduuɓe ka yottinoowo mawɗo sadaka on ari. 
<verse="67" />O yi'i Petruusu ka iwlotoo, o tenƴini mo, o wi'i mo: «An kadi, hiɗa wondunoo e Iisaa, oo jeyaaɗo Naasirata.»
  
    
<verse="68" />O yeddi e hoore himo wi'a: «Mi andaa, mi faamaali ko honɗun wonɗaa wi'ude.» O yalti, o yaari ka ley jimbe, tun ndontoori ndin ƴoggi.
  
    
<verse="69" />On debbo kurkaaduujo ndaari mo, wi'i wonnooɓe ɗon ɓen kadi: «Oo ko tawdaaɗo e maɓɓe.» 
<verse="70" />O yeddi kadi.
  Ɓay nettii seeɗa, wonnooɓe ɗon ɓen wi'i Petruusu: «Ko haqiiqa, an ko a goɗɗo e maɓɓe. Ko fii ko mo a Jaliilu.»
  
    
<verse="71" />Onsay o woni e huɗitagol woonda, wi'a: «Mi andaa oo neɗɗo mo wonɗon wowlude fii mun!» 
<verse="72" />Tun ka ɗimmun ndontoori ndin ƴoggi. Petruusu anditi kisan kongol ngol Iisaa wi'unoo mo ngol: «Ado ndonto ƴoggude laabi ɗiɗi, haray a yeddii fii an laabi tati.» Onsay o ugginii o wulli.
  <chapter="15" />
  Fii no Iisaa Naɓiraa ka Pilaatu
  <para style="r">(Mat. 27.1-2, 11-26; Luk. 23.1-7, 13-25; <ref loc="JHN 18:28-40">Yhn. 18.28-40</ref>)
  
    
<verse="1" />Ɓay weetii, hooreeɓe yottinooɓe sadaka ɓen e mawɓe ɓen e jannooɓe fii Sariya on ɓen e dental fewjooɓe ɓen fow yewtidani. Ɓe haɓɓi Iisaa, ɓe naɓi mo, ɓe watti e juuɗe Pilaatu. 
<verse="2" />Pilaatu landii mo, wi'i: «Hara ko an woni lanɗo Yahuudiyanke'en?»
  Iisaa jaabii mo: «Ko wano wi'irɗaa non.»
  
    
<verse="3" />Tawi hooreeɓe yottinooɓe sadaka ɓen no liɓi tooɲe ɗuuɗuɗe e hoore makko. 
<verse="4" />Pilaatu landitii mo kadi, wi'i: «A jaabotaako hay huunde? A nanii ɗee tooɲe ɗe ɓe woni liɓude e hoore maa fow?»
  
    
<verse="5" />Kono Iisaa jaabaaki hay huunde e mun. Ɗun ŋalɗini Pilaatu.
  
    
<verse="6" />Tawi juldeere kala, o accitanay ɓe kasoojo gooto mo ɓe torinoo mo fii mun woo. 
<verse="7" />Hari goɗɗo no wi'ee Barabaasi no ka kaso, wondude e waɗunooɓe gere, e nder gere on ɓe itti hoore. 
<verse="8" />Onsay jamaa on ƴawi tawoyi Pilaatu, ɓe woni e toragol mo, wi'a yo o waɗan ɓe ko woowani ɓe kon.
  
    
<verse="9" />Pilaatu jaabii ɓe, wi'i: «Hara hiɗon yiɗi yo mi accitan on lanɗo Yahuudiyanke'en?» 
<verse="10" />Ko fii hari himo andunoo ko sabu nawliigu waɗi si hooreeɓe yottinooɓe sadaka ɓen waɗiri mo e joge. 
<verse="11" />Kono hooreeɓe yottinooɓe sadaka ɓen ƴuuni jamaa on fii yo Pilaatu accitan ɓe Barabaasi.
  
    
<verse="12" />Pilaatu ƴettiti kadi haala kan, o wi'i ɓe: «Ko honɗun non faalaɗon yo mi waɗu oo mo wi'oton lanɗo Yahuudiyankeeɓe ɓen?»
  
    
<verse="13" />Ɓe ewnii kadi, ɓe wi'i: «Fempee mo!»
  
    
<verse="14" />Pilaatu wi'i ɓe kadi: «E hara ko honɗun oo bonni?»
  Ɓe ɓurti kadi sonkude, ewnoo, wi'a: «Fempee mo!»
  
    
<verse="15" />Nde tawnoo Pilaatu no faalaa weltinde jamaa on, o accitani ɓe Barabaasi. Ɓay wonii Iisaa gaynaama focceede, kanko Pilaatu o watti mo e juuɗe maɓɓe fii yo o fempe.
  Fii no Suufaaɓe ɓen Waɗiri Jalnori e hoore Iisaa
  <para style="r">(<ref loc="MAT 27:27-31">Mat. 27.27-31</ref>; <ref loc="JHN 19:2-3">Yhn. 19.2-3</ref>)
  
    
<verse="16" />Onsay suufaaɓe ɓen naadi Iisaa ka nder tata, e maanaa ka nder suudu laamu. Ɓe nodditi dental suufaaɓe ɓen fow, 
<verse="17" />ɓe ɓorni mo dolokke boɗeejo,<note caller="s" >15.17 Ko dolokke boɗeejo lanɗo on ɓornotonoo.</note> ɓe waɗi ka hoore makko katanwol bulle saccaangol. 
<verse="18" />E hoore ɗun, ɓe woni e hiwragol mo, wi'a: «Salminaango e maa, yaa an Lanɗo Yahuudiyankeeɓe!» 
<verse="19" />Ɓe tappiri mo kadi kalinwol ka hoore, ɓe tutti mo, ɓe jiccii, ɓe sujjinkinanii mo. 
<verse="20" />Ɓay wonii ɓe gaynii mo waɗude jalnori, ɓe ɓorti mo dolokke boɗeejo on, ɓe ɓorni mo conci makko ɗin, ɓe naɓi mo fii fempoyegol.
  Fii no Iisaa Wariraa
  <para style="r">(<ref loc="MAT 27:32-44">Mat. 27.32-44</ref>; <ref loc="LUK 23:26-43">Luk. 23.26-43</ref>; <ref loc="JHN 19:17-27">Yhn. 19.17-27</ref>)
  
    
<verse="21" />Tawi goɗɗo no wi'ee Sim'uunu mo Sirenii no iwaynoo ngesa, rewi ɗon. Tawi ko on woni ben Aleksander e Rufuusa. Ɓe karhi mo naɓugol leggal Iisaa altindiraangal ngal. 
<verse="22" />Onsay ɓe naɓi Iisaa e ndee nokkuure wi'eteende Golgotaa, ko woni firo ɗun ko ‹Nokkuure Laalagal Hoore›. 
<verse="23" />Ɓe okkori mo njaram jillaaɗan mirri, kono laatii o jaɓaali ɗan yarude. 
<verse="24" />Onsay ɓe fempi mo. Ɓe sendiri conci makko ɗin urɓa<note caller="t" >15.24 Zab. 22.19 </note> fii andugol mo kala ko gasata hendaade.
  
    
<verse="25" />Wa ko ɓe fempata mo, tawi ko e walluhaa on. 
<verse="26" />Hari ɗunɗoo no windii fii ko o happiranaa kon: «Ko lanɗo Yahuudiyanke'en.» 
<verse="27" />Tawi wuyɓe ɗiɗo no fempidaa e makko, goɗɗo on ka sengo makko ɲaamo, oya on ka nano makko. 
<verse="28" />Ko nii ko bindi ɗin wi'unoo kon laatori, wonde: «O wattidete e bonɓe ɓen.»<note caller="u" >15.28 Isa. 53.12 </note> 
<verse="29" />Tawi feƴƴooɓe ɓen no hoyna mo, hayla hoore, wi'a: «Hey, an oo wi'unooɗo lancay juulirde mawnde nden, darnita nde e nder balɗe tati, 
<verse="30" />awa dandito an tigi, tippoɗaa ka leggal altindiraangal ɗon!»
  
    
<verse="31" />Tawi hooreeɓe yottinooɓe sadaka ɓen e jannooɓe fii Sariya on ɓen kadi no jalaynoo mo hakkunde maɓɓe, wi'a: «O dandii ɓeya, kono o waawataa dandude hoore makko! 
<verse="32" />Si ko o Almasiihu on, ɗun ko lanɗo Isra'iila'en, yo o jippo ka leggal altindiraangal, yi'en, ɗun en gomɗinay mo!» Tawi fempidaaɓe e makko ɓen kadi no hoynaynoo mo.
  Fii Mayde Iisaa nden
  <para style="r">(<ref loc="MAT 27:45-56">Mat. 27.45-56</ref>; <ref loc="LUK 23:44-49">Luk. 23.44-49</ref>; <ref loc="JHN 19:28-30">Yhn. 19.28-30</ref>)
  
    
<verse="33" />Gila naange e hoore, niwre waɗi e leydi ndin fow haa ka ɓaawo fanaa. 
<verse="34" />Wa fewndo ka ɓaawo fanaa, Iisaa ewnii ko tiiɗi, o wi'i: «Iilooyi, Iilooyi, lama sabaxtanii?»<note caller="w" >15.34 Zab. 22.2 </note>. (Ɗun no firi: Alla an, Alla an, ko fii honɗun tertaniɗaa mi?)
  
    
<verse="35" />Woɓɓe e wonnooɓe ɗon ɓen nani ko o wi'i kon, ɓe wi'i: «On nanii, o noddii Iiliiya!»
  
    
<verse="36" />Tun goɗɗo e maɓɓe dogi, ƴettoyi linsere, o ɓuɓɓini nde haa nde loppii ndiyan lammuɗan, o waɗi nde e tuggordu, o townani mo fii yo o yaru, e hoore himo wi'a: «Accee, ndaaren si Iiliiya aray, tippina mo.»
  
    
<verse="37" />Iisaa ewnii ko tiiɗi, onsay o timmi.
  
    
<verse="38" />Wirngallo ngon ka juulirde mawnde seekii, woni pecce ɗiɗi, gila dow haa ley. 
<verse="39" />Ɓay hooreejo suufaaɓe wonnooɗo yeeso makko kanko Iisaa on yi'ii no o timmiri non, o wi'i: «Ka haqiiqa, hari oo neɗɗo ko Ɓiɗɗo Alla!»
  
    
<verse="40" />Tawi rewɓe kadi no ka woɗɗitii, no ndaara. Tawi no tawdaa e maɓɓe Mariyama jeyaaɗo Magaduuna e Mariyama yumma Yaaquuba tosooko on e Yuusufu, e Saliimatu. 
<verse="41" />Tawi ko ɓen jokkunoo mo kanko Iisaa, no kurkanoo mo wa fewndo ko o wonnoo Jaliilu, e ɗuuɗuɓe goo kadi ɓe o yaadunoo Yerusalaam.
  Fii no Iisaa Surriraa
  <para style="r">(<ref loc="MAT 27:57-61">Mat. 27.57-61</ref>; <ref loc="LUK 23:50-56">Luk. 23.50-56</ref>; <ref loc="JHN 19:38-42">Yhn. 19.38-42</ref>)
  
    
<verse="42" />Hawrondiri niɓɓii, tawi ko hebulanagol ɲalaande fowteteende nden. 
<verse="43" />Onsay oo wi'eteeɗo Yuusufu hewti. On ko hooloraaɗo goo e ngal dental maɓɓe, on ko jeyaaɗo Raamati, tawi on kaɲun tigi ko laamu Alla ngun o tijjii. O heɓi cuucal yahugol ka Pilaatu, toroo mo hettugol furee Iisaa on. 
<verse="44" />Pilaatu ŋalɗi ko tawi o maayii kon. O noddi hooreejo suufaaɓe ɓen, o landii mo si tawii o maayiino. 
<verse="45" />Ɓay hooreejo on humpitii mo ɗun, o jonniti Yuusufu furee Iisaa on. 
<verse="46" />Kanko Yuusufu o soodoyi kasannge, o tippini furee Iisaa on ka hoore leggal, o tumbi e kasannge, o belnoyi mo e qaburu asaaɗo e feto. O talli hayre, o waɗi ka dambugal qaburu. 
<verse="47" />Tawi Mariyama jeyaaɗo Magaduuna e Mariyama yumma Yuusufu no ndaara ka o belniraa.
  <chapter="16" />
  Fii Ummutal Iisaa Almasiihu on
  <para style="r">(<ref loc="MAT 28:1-8">Mat. 28.1-8</ref>; <ref loc="LUK 24:1-12">Luk. 24.1-12</ref>; <ref loc="JHN 20:1-10">Yhn. 20.1-10</ref>)
  
    
<verse="1" />Ɓay ɲalaande fowteteende nden feƴƴii, ɗun ko aseweere nden, Mariyama jeyaaɗo Magaduuna e Mariyama yumma Yaaquuba, e Saliimatu soodi tiiri fii ko ɓe fulla e furee Iisaa on. 
<verse="2" />E alat, ɗun ko ɲallal aranal e nder yontere nden, ɓen rewɓe dawi bimbi subaka ka yenaande, ɗun ko ka puɗal naange. 
<verse="3" />Tawi hiɓe wi'indira: «Taw ko hombo tallanta en hayre wonde nden ka dambugal yenaande nden?» 
<verse="4" />Tun ɓe ɓanti gite, ɓe haynii, ɓe tawi nden hayre njannde tallaama. 
<verse="5" />Ɓe naati ka nder yenaande, ɓe yi'i suka gorko, no ɓornii daneeji, no jooɗori ka sengo ɲaamo. Ɓe ŋalɗi, ɓe huli.
  
    
<verse="6" />On wi'i ɓe: «Wota on hulu! Iisaa oo jeyaaɗo Naasirata, fempaaɗo on, mo wonɗon ɗaɓɓitude on, immitike, o alaa ɗoo. E hino nokkuure ka o belnanoo ɗon. 
<verse="7" />Awa yahee andinoyon taalibaaɓe makko ɓen e Petruusu, o adoyto on Jaliilu. Ko ton yi'oyton mo, wano o wiirunoo on non.»
  
    
<verse="8" />Onsay ɓe dogi ɓe yalti ka yenaande ko fii hari diwnol e kaawee heɓii ɓe. Kono laatii ɓe wowlanaali hay gooto huunde, ko fii hari hiɓe huli.
  Fii no Iisaa Feeɲirani Sahaabaaɓe ɓen Sappoo e Go'o
  <para style="r">(<ref loc="MAT 28:9-10">Mat. 28.9-10</ref>; <ref loc="JHN 20:11-18">Yhn. 20.11-18</ref>)
  
    
<verse="9" />Ɓay Iisaa immitike e ɲalaande aranere nden e nder yontere nden bimbi, ko o adii hollitaade ko Mariyama jeyaaɗo Magaduuna, on mo o yaltinnoo jinnaaji jeeɗiɗi e mun. 
<verse="10" />On yahi, o ɓanginanoyi ɗun ɓe Iisaa wondunoo ɓen, tawi ɓen no yoomi, no wulla. 
<verse="11" />Ɓay ɓe nanii wonde himo wuuri, awa kadi kanko debbo on o yi'ii mo, laatii ɓe hoolaaki mo.
  
    
<verse="12" />Ɓawto ɗun, tawi ɗiɗo e maɓɓe no e hoore laawol, no yahaynoo e fulawaa, kanko Iisaa o feeɲirani ɓe noone goo. 
<verse="13" />Ɓen kadi arti, holliti ɗun ɓeya, laatii ɓe hoolaaki ɓen kadi. 
<verse="14" />Ka sakkitorun o feeɲani sappoo e go'ooɓe ɓen, wa fewndo ko ɓe jooɗii fii ɲaamugol, o feli ɓe sabu angal gomɗinal maɓɓe ngal e cattal ɓerɗe maɓɓe ɗen, fii ko ɓe hoolaaki yi'unooɓe mo ɓen kon ɓawto o immintineede.
  
    
<verse="15" />E hoore ɗun o wi'i ɓe: «Yahee e aduna on fow, feɲɲinanon tageefo ngon fow Kibaaru Moƴƴo on. 
<verse="16" />Kala on gomɗinɗo, lootaa maande kisiyee, dandoyte, kono kala on mo gomɗinaali, happante. 
<verse="17" />E hino maandeeji wondayɗi e ɓen gomɗinɓe: e innde an ɓe raɗoyto jinnaaji ɗin, ɓe wowla kadi e haalaaji goo, 
<verse="18" />ɓe nanga bolle, si ɓe yaru kadi njaram waroojan, ɗun masinbintaa ɓe. Si ɓe fawoyii kadi juuɗe maɓɓe ɗen e hoore nawnuɓe ɓen, ɓen ndikkay.»
  
    
<verse="19" />Ɓay Iisaa Joomi on gaynii ɓe yewtude, o ƴentinaa ka kammu, o jooɗori ka sengo ɲaamo Alla. 
<verse="20" />Kamɓe kadi ɓe yahi, ɓe waajoyii hen fow, tawi Joomiraaɗo on no gollidude e maɓɓe, o haqinqiniri daalol ngol maandeeji ɗi ngol wondunoo ɗin.
</usx>
